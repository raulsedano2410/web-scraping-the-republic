title,content,date,src_url
TRAFFICO DI BIMBI DA LAGOS A LONDRA,"LONDRA - Omolulu è nato dieci mesi fa in Nigeria. Sua  madre sogna per lui un avvenire da manager in Europa o negli Usa,  ma sa di non poterglielo assicurare. Così ha messo un  annuncio su un giornale britannico: ""AAA famiglia affettuosa di  Londra o dintorni cercasi"". Le risponderanno in molti chiedendole  la tariffa abituale del genitore doc, che parla un bell' inglese  e abita in una casa confortevole: 75 mila lire la settimana, due  mesi anticipati. Lei farà l' impossibile per trovare quei  soldi e lascerà il suo bambino in mano a perfetti  sconosciuti. Nel migliore dei casi Omolulu sarà un bimbo  senza affetto, nel peggiore sarà condannato a diventare  oggetto di sevizie e abusi sessuali, come altre migliaia di  piccoli nigeriani affidati a pagamento a famiglie inglesi,  attraverso organizzazioni private e giornali specializzati, tutti  rigorosamente fuorilegge. La denuncia arriva dal Guardian, che  ieri ha riportato i dati di uno studio delle organizzazioni  governative che si occupano di adozioni. Sono almeno novemila i  bambini in pericolo. Le famiglie che rispondono a questi annunci  lo fanno quasi sempre a fine di lucro, non sono né  selezionate né controllate dallo Stato, come invece  prevedrebbe la legge britannica sugli affidamenti. Le conseguenze  spesso sono disastrose: i bimbi diventano merce, passata di mano  in mano. I genitori naturali in molti casi perdono le tracce del  piccolo. Tra i papà e le mamme a nolo non di rado si  inseriscono pedofili o produttori di film a luci rosse. ""Avevo  affidato il mio piccolo Joshua a una donna di Portsmouth, mi era  sembrata affidabile - racconta Olayinka, una mamma nigeriana poco  più che ventenne - avevo pagato due settimane anticipate,  consegnato il bimbo con tutti i suoi vestitini e le sue cose. Nei  giorni successivi telefonai al numero che la donna mi aveva dato,  ma nessuno rispondeva. Dopo una settimana arrivò una  lettera da una tizia di Gosport, nell' Hampshire. Diceva che  aveva lei Joshua, gli era stato ' passato' dalla signora di  Portsmouth. Sono andata di corsa a riprendermelo. Gli avevano  rapato i capelli a zero, era buttato in un angolo, gli colava il  naso e nessuno si occupava di lui. Dei suoi vestiti non c' era  più traccia. La donna a cui l' avevo affidato era sparita  nel nulla"". Un tempo gli annunci uscivano su una rivista  specializzata, Nursery World. Poi il direttore della  pubblicazione decise di non ospitarli più perché la  rubrica era diventata miele per i pedofili. Ma questo non  significa che il traffico sia cessato. Le richieste di genitori  in affitto provenienti soprattutto dalla Nigeria - è un  paese di lingua inglese, c' è una borghesia abbastanza  sviluppata che aspira ad elevarsi attraverso l' educazione all'  estero - continuano a essere soddisfatte attraverso altre reti.  Un documentario della Bbc2 in onda ieri sera ha denunciato che il  traffico è fiorente in molte aree della Gran Bretagna, da  Warwick, al Kent all' Hampshire.",17 luglio 1996,https://ricerca.repubblica.it/repubblica/archivio/repubblica/1996/07/17/traffico-di-bimbi-da-lagos-londra.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
La signora delle carte svizzere Lenta è la vostra giustizia...,"BERNA - L' episodio più singolare nella vita di Carla Del  Ponte? Quando uno sceicco, di cui aveva scoperto i conti in  Svizzera, rifiutò di farsi interrogare da lei,  perché era una donna. Le propose un incontro a Londra per  un the. L' avrebbe fatta aspettare dietro la porta, l' avrebbe  convocata alla sua presenza e così avrebbero potuto fare  due chiacchiere. La scoperta più sensazionale fatta dal  procuratore federale, che è anche il capo dei servizi  segreti elvetici? I soldi delle tangenti che l' ex leader del  Pakistan, Benazir Bhutto, celava nei forzieri svizzeri. E le  indagini più coinvolgenti? Quelle sui narcotrafficanti  messicani e colombiani. Il paese che le dà maggiori  grattacapi? Senza dubbio l' Italia. Carla Del Ponte è  tutto questo. Una donna che parla correntemente quattro lingue e  di cui i magistrati di tutto il mondo vanno in cerca. Che  è amica del ministro della giustizia Usa, Janet Reno, ma  che va pazza per gli spaghetti e il sole caldo della Sicilia,  anche se scia da professionista sulle nevi di St.Moritz. Dopo la  polemica sulle rogatorie, ecco il suo punto di vista su Mani  pulite e dintorni. Da Milano il pm Gherardo Colombo si lamenta.  Dice che ci sono rogatorie bloccate dal ' 92. ""La verità  è che la collaborazione giudiziaria in Europa non  funziona, perché ogni paese ha la sua procedura. Quindi, a  parte qualche rara eccezione, tutti i magistrati hanno dei  problemi. Anche noi magistrati svizzeri non riusciamo a ottenere  risposte da altri stati. La Svizzera è uno dei paesi  più cooperativi"". Colombo sostiene però che vanno  più veloci le rogatorie per i delinquenti che per i  colletti bianchi. ""C' è una differenza. E non da poco.  Perché il latitante non viene a sapere che si sta  indagando sui suoi conti. I suoi legali non fanno ricorso. E le  nostre risposte sono più veloci"". Allora non è un  fatto politico"". ""Ma no! Si tratta solo di sapere se si è  sotto inchiesta. La banca avverte immediatamente il politico o l'  imprenditore. Il mafioso non lo chiama nessuno perché lui  non ha lasciato l' indirizzo"". Per anni lei ha avuto un rapporto  di collaborazione con Giovanni Falcone, che non si è mai  lamentato. Come mai? ""Lui ha sempre ricevuto risposte molto  veloci perché non aveva il problema dei ricorsi. E poi  Falcone seguiva personalmente le inchieste, le sollecitava.  Veniva da noi molto spesso"". Ci spiega come mai ci vuole tanto  tempo per rispondere a un accertamento bancario? ""A volte le  rogatorie non sono abbastanza motivate oppure sono troppe ampie.  Poi ci sono i ricorsi. Adesso non è più come prima,  quando gli avvocati potevano impedire che si facessero perfino i  primi accertamenti. Restano però molte possibilità  di opposizioni intermedie"". Un anno fa, lei disse che la vostra  legge stava cambiando. ""Ed è così. Il primo ricorso  preventivo non c' è più, ma ci sono altri problemi.  Per esempio, una banca ci può consegnare la  documentazione, ma con i sigilli. Dobbiamo fare ricorso per  poterla vedere. Nella legge ci sono lacune, di cui i legali  stanno approfittando"". Una settimana fa Flick e Visco davano per  risolta la questione rogatorie-Secit. Ve l' hanno comunicato?  ""Non sono io l' autorità competente, ma per quanto ne so  non è giunto nulla"". Neppure una telefonata? ""Non mi pare  proprio"" I legali italiani e svizzeri sostengono che siete  più rigidi verso le richieste italiane. Solo ora state  indicando che le rogatorie non possono essere utilizzate per  contestare il reato di finanziamento illecito. è  così? ""Non mi risulta proprio. Il formulario che  accompagna la trasmissione degli atti è sempre lo stesso.  Da dieci anni"". Eppure ci sono le dichiarazioni del giudice  Michele Rusca contro le indagini italiane e i vostri tribunali  che autorizzano gli interrogatori dei testimoni negando ai  giudici italiani di essere presenti. Dica la verità, ne  avete abbastanza delle richieste di Milano? ""Guardi, semmai ci  sono sentenze della Corte federale molto formaliste. E questo, in  vista di un' Europa unita, mi stupisce molto. Ci vorrebbe la  libera circolazione dei magistrati, oltre che di merci e persone.  Invece le frontiere si chiudono ostacolando accertamenti che  potrebbero essere rapidi. Ci vorrebbe uno strumento legislativo  comune e dovrebbe scomparire la possibilità per i legali  di fare ricorso in uno stato estero. Ma quando ne ho parlato al  mio ministro della giustizia mi sono sentita rispondere: ""Ma qui  siamo in uno stato di diritto!"". La verità è che  non esiste uno stato di diritto d' Europa"". Per il posto di  procuratore federale l' ha scelta il governo. E un partito l' ha  indicata, quand' era avvocato, come capo della procura di Lugano.  Una situazione che da noi farebbe gridare allo scandalo i  magistrati. Lei ha avuto pressioni, intromissioni, altro? ""Nelle  inchieste, sia interne che estere, non ho avuto problemi. I  poteri sono separati. In fase di indagini preliminari, in  Svizzera il governo potrebbe darmi istruzioni, ma in quattro anni  non me ne ha mai date"". Il 17 febbraio Mani pulite ha compiuto  sei anni. Come li giudica? ""Guardando all' Italia da qui, con l'  assistenza giudiziaria che è stata fornita da Ginevra,  Zurigo, Lugano - si guarda sempre alle rogatorie inevase, ma  bisognerebbe anche fare il conto di quelle evase! -, il dato che  mi sorprende di più è quello della celebrazione dei  processi. Tanti dibattimenti aperti, anche con grande clamore, e  di cui non si vede mai la fine. Beh, questo lascia un po'  sconcertati. Quasi quanto le continue fughe di notizie.  Incredibile! Oggi si interroga, domani è tutto sui  giornali. Ci sono dei testimoni che quando parlano con me dei  fatti italiani hanno una sola preoccupazione: la riservatezza"". E  che impressione le ha fatto il continuo richiamo ai pm  perché rientrino nei ranghi? ""Che deve essere così,  ma che è già così, a parte qualche eccezione  che viene talmente messa in evidenza al punto che tutta la  magistratura finisce per essere criticata. Ci sono dei casi in  cui il magistrato appare politicizzato ma si tratta di eccezioni,  e Mani pulite non c' entra. A Milano indagano su casi di  corruzione nel mondo politico. Ma questo non vuol dire che i  magistrati abbiano fatto politica. Hanno fatto il loro dovere"".  Lei ha mai ricevuto minacce? ""Sì, è capitato,  soprattutto per le indagini di mafia. Per Mani pulite sono  arrivate delle denunce al mio governo. I legali degli indagati mi  accusavano di eccessiva solerzia. L' effetto è stato  contrario a quello voluto: un' indagine amministrativa ha  dimostrato la limpidezza del mio lavoro e le conclusioni sono  state categoriche. è una cosa che mi ha dato forza  anziché indebolirmi"". Lei ha mai avuto paura? ""Sì,  è successo a Palermo, quella mattina in cui ho saputo che  avevano messo una bomba sugli scogli dove dovevo andare a fare il  bagno con Falcone. Sì, quella fu proprio paura. Lì  ho capito che quello che facevamo toccava davvero gli interessi  della mafia. Poi c' è stata quella telefonata sul mio  cellulare il giorno dopo che Giovanni era stato ucciso, il 24  maggio del ' 92. Una voce, in stretto siciliano, mi disse  più o meno: ""Dottoressa, ha visto che cosa è  successo? E lei stia buona"""".",22 febbraio 1998,https://ricerca.repubblica.it/repubblica/archivio/repubblica/1998/02/22/la-signora-delle-carte-svizzere-lenta-la.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"'Sister Act 2', il gospel indossa l' abito da suora","Lo scatenato gruppo di suore capaci di beffare la mafia e  guadagnare il successo nel mondo dello spettacolo (e non è  un successo da poco: due film e due spettacoli musicali che dal  1998 oggi tengono banco in tutto il mondo) torna anche a Torino,  da stasera a domenica all' Alfieri, per conquistare i fan del  musical. Sister act 2, produzione made in Broadway, ha un cast di  tutto rispetto, a cominciare dalla protagonista Theresa Thompson,  una vera artista del gospel, per proseguire poi con le nove  cantanticoriste, con la band (alcuni musicisti hanno lavorato con  Sting e Whitney Houston) fino alla regia e coreografia, firmata  da André de la Roche. La trama - una cantante inseguita  dalla mafia si nasconde presso un gruppo di sorelle e le aiuta a  racimolare i soldi per non chiudere la scuola per ragazzi  difficili, coinvolgendo tutti in uno spettacolo - mescola buoni  sentimenti e ironia ma soprattutto poggia saldamente sulle  musiche che, partendo dal repertorio tradizionale gospel,  spaziano ampiamente nel rythm and blues e ripropongono anche le  canzoni più famose dei due film. Inizio alle 20.45,  festivo alle 15.30.",26 febbraio 2002,https://ricerca.repubblica.it/repubblica/archivio/repubblica/2002/02/26/sister-act-il-gospel-indossa.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
le reazioni,,15 ottobre 2003,https://ricerca.repubblica.it/repubblica/archivio/repubblica/2003/10/15/le-reazioni.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Videogiochi, spuntano i pentiti","vincenzo curia DUE SUPERPENTITI, al processo per il gioco d'  azzardo mediante videogiochi, con le famigerate macchinette  mangiasoldi. Luigi Celona e Emanuele Argenti hanno tenuto banco a  lungo. Personaggi da letteratura violenta, sono entrambi sotto  regime di protezione. Sono entrati «di diritto» nel  procedimento, convocati dall' Accusa, rappresentata da Anna  Canepa. Entrambi a piede libero, si muovono sempre scortati da  numerosi poliziotti. Dovevano riferire ai giudici della sezione  del tribunale presieduta dal dottor Marco Devoto sui ruoli di  presunti appartenenti all' »onorata società»  (il primo) e il secondo su una rapina a cui avrebbe preso parte  anche Davide Emmanuello, un altro malavitoso di rango. Celona,  dopo avere ricordato con un certo compiacimento di avere commesso  alcuni omicidii in Sicilia, si è vantato di conoscere  fatti e persone di Cosa Nostra «nella cui organizzazione  ero entrato nel 1999». Ha parlato di  «affiliati», persone che «simpatizzano per l'  organizzazione, ma non come «uomini d' onore», di  «amici» della mafia o «avvicinati» della  stessa «società», dei traffici illeciti a cui  «erano dediti» Tizio o Caio. «Nel' 98 spacciavo  droga con i fratelli Emmanuello» ha aggiunto. Un'  annotazione curiosa in proposito: Davide e Nunzio Emmanuello,  studiando in carcere, hanno conseguito l' abilitazione magistrale  nel luglio scorso. Occupandosi dei Fiandaca, ha detto che  «soltanto Totò, Salvatore, mi risulta «uomo d'  onore»...Quanto ai suoi fratelli, non mi risulta».  «Ma il teste parla per sentito dire» ha contestato l'  avvocato Stefano Sambugaro, che difende Gaetano Fiandaca  «Non ha riconosciuto Totò nemmeno nella foto che gli  ha mostrato il piemme. Nè dice la verità, quando  afferma di avere incontrato Gaetano nel carcere di Caltanissetta,  perchè il mio assistito non è mai stato detenuto in  quella prigione». Celona ha quindi accennato ad altri due  imputati, Emanuele Monachella e Vincenzo Morso. «Compravamo  da loro droga, questo sì. Ma non mi risultano come  «uomini d' onore»». Emanuele Argenti, un  passato mafioso, ha accusato Davide Emannuello di avere commesso  una rapina. «Partecipai anch' io al colpo». A questa  perentoria dichiarazione ha reagito l' avvocato Patrizia  Maltagliati, che difende l' imputato chiamato in causa, con una  richiesta di inviare gli atti alla procura «perchè  valuti se vi siano gli estremi del reato di Calunnia e procedere  perciò contro il teste. Davide Emmanuello, processato per  la rapina che gli viene attribuita, fu infatti assolto». L'  udienza è proseguita anche nel pomeriggio, con l'  escussione di altri testi.",14 marzo 2002,https://ricerca.repubblica.it/repubblica/archivio/repubblica/2002/03/14/videogiochi-spuntano-pentiti.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
IL MAGISTRATO VUOLE TORNARE A MILANO,"MILANO Francesco Di Maggio vuole tornare a fare il magistrato a  Milano. Lo ha detto egli stesso ieri mattina, quando è  salito al terzo piano del palazzo di giustizia, alla procura  della Repubblica. Una visita ai colleghi di tante inchieste - l'  amico Piercamillo Davigo soprattutto - e una lunga chiacchierata  in quello che fu il suo ufficio con Armando Spataro, leader  milanese della corrente verde, la corrente alla quale Di Maggio  sembra essere vicino. Poi un incontro a più alto livello,  con il procuratore capo della Repubblica di Milano, Saverio  Borrelli. Collocato fuori ruolo al momento di passare a  collaborare con l' Alto commissario antimafia Domenico Sica, Di  Maggio non potrà automaticamente riprendere quello che fu  il suo posto. Quel posto è già stato coperto. Ma la  procedura del rientro in ruolo prevede che il magistrato scelga  tra le sedi disponibili e, nella scelta, ha precedenza assoluta  rispetto agli altri colleghi e può richiedere anche di  essere assegnato a sedi non ancora pubblicate sul bollettino  biennale del Consiglio. E' dunque molto probabile che Di Maggio,  se davvero intende tornare a svolgere il suo lavoro di pm alla  Procura di Milano, possa farlo. Però la sua posizione  completamente estranea ormai agli uffici giudiziari milanesi  impedisce a colleghi e superiori di intervenire in qualsiasi modo  per facilitarne il ritorno. Così Adolfo Beria di  Argentine, procuratore generale della Repubblica di Milano, si  limita a ricordare che la decisione sarà comunque  indipendente dalla volontà o dai desideri della Corte d'  Appello di Milano. Proprio da Milano, all' indomani dell' estate  dei veleni di Palermo e della decisione del Csm di trasferire d'  ufficio il sostituto Giuseppe Ayala, era partito un appello  affinché il sostituto fosse accolto negli uffici  giudiziari milanesi. La tenacia e le conoscenze indispensabili a  combattere la mafia del livello più alto hanno bisogno,  secondo quanto sottoscritto da quasi tutti i sostituti milanesi,  di personaggi da tempo impegnati sul fronte. Come Ayala, appunto.  Dopo le confessioni di Angelo Epaminonda, biscazziere,  spacciatore di droga e poi grande pentito, raccolte da Di Maggio  e che hanno permesso di celebrare il più grande processo  milanese alla mafia (50 ergastoli, 1.300 anni di carcere per 118  imputati), i sospetti sugli investimenti della piovra al Nord non  hanno avuto esiti giudiziari.",13 marzo 1990,https://ricerca.repubblica.it/repubblica/archivio/repubblica/1990/03/13/il-magistrato-vuole-tornare-milano.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
migliaia di ragazzi e i magistrati a parlare di mafia,"Lo fa in questo Palasport dove si svolge, con un tifo quasi da  stadio, e con tanti ragazzi in rosa nero in attesa dei calciatori  del Palermo, la premiazione del secondo concorso scolastico ""Le  date della memoria"", organizzato dall' Anm col patronato della  presidenza della Repubblica. è anche un grande show,  condotto da Fabrizio Frizzi e dall' attore Beppe Fiorello,  testimonial della manifestazione, ma che preferisce presentarsi  da siciliano, «oggi sono qui come studente e non da  vip». L' antimafia vista dai ragazzi è raccolta nel  libro ""La memoria ritrovata. Storie delle vittime di mafia  raccontate dalle scuole"" (edizioni Palumbo), che contiene i testi  e i pensieri degli alunni su 283 morti di mafia. Ci sono studenti  dei licei, delle medie, delle elementari, scuole di Roma,  Salerno, Sassari e Vibo Valentia, a parlare di mafia al posto dei  magistrati e a fare domande a Fiorello e a Gianluca Tavarelli,  regista della fiction su Borsellino. Molti indossano la maglietta  ""Progetto legalità"" in memoria di Paolo Borsellino. Ma l'  attesa maggiore è per la testimonianza di un gruppo di  detenuti dei 13 istituti penitenziari, che hanno partecipato al  concorso. Roberto Lo Vecchio, detenuto che frequenta la scuola  elementare di Enna, si emoziona e si blocca. I detenuti  però, dietro le quinte, si confessano. Concettina Verducci  e Mulvia Mercurio, della casa circondariale di Trapani, hanno  scelto la figura di Rita Atria: «Non sapevamo chi fosse.  Ringraziamo la direttrice del carcere che ci ha permesso di farci  scoprire la sua storia e quella di Paolo Borsellino. Oggi ci  sentiamo più libere, abbiamo capito il senso di una vita  migliore». Saverio Lovison, frequenta l' Alberghiero e ha  partecipato al concorso col gruppo di Pagliarelli. «Ho  fatto la scheda su don Pino Puglisi, padre di frontiera che ha  lottato contro la mafia sfidano i rischi del quartiere. Adesso ho  capito cos' è la mafia e provo disagio».  Intervengono in tanti, dal sindaco Cammarata all' assessore  Pagano, da Rita Borsellino («in questi 12 anni ho fatto  conoscere la figura di Paolo ai migliaia di ragazzi delle  scuole») a Marilena Marino, vedova del magistrato Luca  Crescente, a Elisabetta Caponnetto, che ha spiegato ai ragazzi  che «nonno Nino è stato qui come capo dell' ufficio  istruzione del pool antimafia. Dopo le stragi anche lui nelle  scuole italiane ha parlato a lungo di mafia e di  legalità». Mentre si susseguono gli interventi,  continua la calca quasi da curva nord, con le ragazzine in prima  fila pronte a fotografare Luca Toni, trattenute a stento dalla  polizia. Alla fine, dall' ingresso degli ospiti, appare Cristian  Zaccardo. Il tifo suggerisce ad Alfredo Galasso un paragone con i  valori dello sport: «La lezione di una squadra in serie A  è grande, ordine, solidarietà, voglia di vincere e  speranza servono anche a noi. Non credete a chi vi dice che  parlare di mafia fa male». La memoria per risvegliare le  coscienze dei giovani. E come indicare la via migliore per  crescere? Anm, assieme a Libera e alla Fondazione Caponnetto, ai  docenti di Diritto di Giurisprudenza, alla Matmix consulting  (regista dell' organizzazione), hanno chiuso la cerimonia  lanciando un nuovo concorso ""La costituzione a scuola"", che  prenderà il via dal 1°febbraio. Sul sito  www.progettolegalita.it insegnanti e studenti potranno prendere  visione del percorso di studio ideato sui temi chiave della  costituzione. Una copia della costituzione, propedeutica al  progetto, edita da Flaccovio, è stata distribuita alle  scuole. Agli istituti carcerari è andato il premio  speciale intestato alla memoria di ""Luca Crescente"", 10 mila euro  da spendere in libri, offerti dal comune di Castelvetrano. Le  scuole premiate hanno avuto personal computer, dvd, stampanti e  macchine digitali. Antonella Romano",20 gennaio 2005,https://ricerca.repubblica.it/repubblica/archivio/repubblica/2005/01/20/migliaia-di-ragazzi-magistrati-parlare-di-mafia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
In tv la mafia diventa una saga così rivive la Little Italy dei boss,"NEW YORK - Era appena tornato dal Vietnam e suo zio Nino gli  disse: «Dom, se hai ucciso per il governo allora puoi farlo  anche per la famiglia». E Dom, Dominick Montiglio, quel  giorno diventò un mafioso di Brooklyn. Dopo molti anni e  dopo molti delitti, oggi dipinge e suona il basso. E ha anche un  pierre che gli procura incontri con altri artisti, che gli piazza  in tivù le storie di quando lavorava per i Gambino. In un  viaggio dove incerti sono i confini tra fiction e realtà,  Dom ci ha accompagnato nei luoghi del crimine dell' America.  Parli italiano? «Mezzo e mezzo», risponde lui che non  è mai stato in Sicilia anche se suo padre è nato a  Palermo e sua madre a Sciacca. Quanti uomini hai ammazzato?  «Novantatré quando ero soldato, dopo soltanto  uno». Si chiamava Winnie Mook e fu lo zio Nino Gaggi che  gli ordinò di farlo fuori. Ficcò un candelotto di  dinamite nel motore di una Cadillac e bum, Winnie perse le gambe  ma sopravvisse. Qualche tempo dopo stava festeggiando a casa il  compleanno di sua moglie, tagliò la torta, le diede un  bacio, salutò i due figli e andò a cercare Winnie  in ospedale. Lo finì con un colpo di revolver alla nuca.  Poi tornò in famiglia a brindare. Quanti soldi guadagnavi  quando strozzavi i commercianti sulla Hester Street?  «Diecimila dollari la settimana». Sospira: «Mi  piaceva quella vita: più avevo soldi e più avevo  fimmine. Prima guidavo una Volkswagen, dopo aver conosciuto i  Gambino giravo in Mercedes». Quest' uomo che indossa una  vistosa camicia verde a fiori e al polso ostenta un pesante  bracciale d' oro, è fra i protagonisti di un documentario  su Cosa Nostra prodotto per il National Geographic Channel, una  maratona di quattro ore che per la prima volta sarà  trasmessa in Italia in ricordo del giudice Paolo Borsellino.  è la vicenda mafiosa che ha attraversato più di un  secolo e anche l' Atlantico, spiegata ""in diretta"" da celebri  gangster e federali ""sotto copertura"". La presentazione del  reportage è stata l' occasione per conoscere Montiglio e  ritrovare i personaggi che hanno reso famosi quegli  italo-americani, nomi e volti che si confondono, boss veri e boss  del cinema, Henry Hill della ""famiglia"" Lucchese e Ray Liotta che  l' ha interpretato in ""Quei bravi ragazzi"", l' agente dell' Fbi  Joseph Pistone che si era infiltrato nell' organizzazione come  Donnie Brasco, il mito de ""Il Padrino"" di Puzo che non tramonta  mai, i Sopranos e la Pizza connection, tutto mescolato, ciak  scena uno e omicidi, Oscar e tragedie, la mafia che esibisce se  stessa. E che si racconta ""all' americana"". Dove poteva  cominciare quest' esplorazione nei territori dei ""don"" se non da  Little Italy, dalla leggendaria Mulberry Street, la strada che ha  fatto grande la Cosa Nostra sbarcata con i bastimenti, la strada  dei ""cumpà"" che non stavano mai con gli irlandesi, che  volevano la loro Sicilia anche lì, tanto lontano da dove  l' avevano lasciata. Ogni passo lungo la Mulberry Street è  un ritorno al passato. Ce n' erano più di 50 mila di  italiani cento anni fa e soltanto qui, in questa via. Ecco l'  angolo dove ha iniziato le sue scorrerie Lucky Luciano, il  padrino che ""modernizzò"" il crimine nel mondo. E poi ecco  le case dove vivevano gli accoliti della Mano Nera, la mafia  quando non si chiamava ancora mafia, quella che faceva le  estorsioni agli emigranti appena arrivati alla fine dell' 800,  sangue dello stesso sangue ma predestinati a una vita da oppressi  per dare sazio a Vito Cascio Ferro, il primo boss dei boss d'  oltreoceano. Veniva sulla Mulberry Street anche il tenente della  polizia di New York Joe Petrosino, indagava su quei  ""galantuomini"" che tenevano in pugno tutti gli altri. Ma poi Joe  ebbe l' intuizione di andarli a scovare in Sicilia. Lo uccisero  nel marzo del 1909 il tenente, quattro colpi di rivoltella tra le  radici aggrovigliate di quei magnifici ficus sulla piazza Marina  di Palermo. L' ordine partì da Mulberry Street. «E  adesso vi spiego che cos' è l' omertà per i  siciliani», sussurra Mark Levy, la guida che svela a un  gruppo di giornalisti europei la New York più cattiva  dell' altro secolo. Siamo difronte al ristorante Umberto' s e  Mark fa lezione di mafia: «Qui veniva a mangiare sempre  Crazy Joe Gallo e si vantava di essere uno importante, si metteva  troppo in mostra. E qui è morto Crazy Joe Gallo. Ecco cos'  è l' omertà per i siciliani». Era poco  discreto e per punizione l' hanno steso davanti a un piatto di  maccheroni. Mangiare un attimo prima di morire. Capita sempre ai  boss di New York. Ogni antica trattoria ""paesana"" è una  croce, tra Brooklyn e quella Little Italy ormai divorata dalla  Chinatown. Dove hanno ""spento"" Carmine Galante detto Lillo the  Cigar la sera del 12 luglio 1979? Da Joe and Mary' s al 205 di  Knickerbocker Avenue. E dove hanno ammazzato il suo successore  Big Paul Castellano il 17 dicembre del 1985? Da Sparks a  Manhattan. Vi piace proprio tanto mangiare a voi mafiosi, vero  Dom? «Assai», brontola mentre prende a morsi un pezzo  di pane. E ricorda: «A un certo punto mi hanno portato al  Manhattan Correctional Center e un amico mi ha detto che mi  avrebbero ucciso. Ho chiamato quelli dell' Fbi e mi sono pentito.  Il primo nome che ho fatto è stato quello dello zio Nino:  ho sempre avuto un rapporto di amore-odio con lui». Poi fa  l' elenco delle ""personalità"" viste da vicino: «Ho  conosciuto Gaetano Badalamenti a San Antonio nel Texas, ho  frequentato quegli altri Gambino di Cherry Hill...».  Finisce con un lamento: «Negli Anni '70 la mafia era forte,  dopo John Gotti però non c' è più stato  nessun altro capo. Adesso sono pericolosi i russi e i  vietnamiti...». Dom se ne va. Si volta, ci ripensa, vuole  dire ancora qualcosa: «A me i Sopranos non vanno  giù, non esiste proprio che un boss si affidi allo  psichiatra e per giunta a una donna». E invece quali film  sulla mafia ti sono sembrati più veri? «Donnie  Brasco». Quello i tuoi amici li ha incastrati per davvero,  nessun rancore? «Nessun rancore». Come Joseph Pistone  dell' Fbi entrò nella ""famiglia"" Bonanno con il nome di  Donnie Brasco (c' è ancora una taglia di 500 mila dollari  sulla sua testa), Frank Panessa della Dea è diventato  Frank Pagano per conquistarsi la fiducia dei fratelli La Porta di  Philadelphia, quelli che avevano una ventina di pizzerie e  trafficavano con i siciliani. Frank ce la racconta quell'  avventura: «Mi sono finto tassista e poi ho detto ai La  Porta che avevo anche una società di import-export: i due  fratelli ci sono cascati». Era l' inizio della fine della  Pizza Connection, 55 mila intercettazioni telefoniche, 22 padrini  mandati a giudizio da Rudolph Giuliani e Louis Freeh per avere  smerciato eroina per quasi due miliardi di dollari.  Cominciò tutto con Frank Panessa, agente speciale della  Drug Enforcement Administration. Da qualche anno Frank è  in pensione, vive vicino ad Annapolis. E' stato anche in Italia,  a Roma. E ha passato qualche settimana a Cinecittà,  proprio quando Francis Ford Coppola stava girando ""Il Padrino 3"".  Sul set è finito pure lui. Provate a indovinare quale  parte hanno dato a Frank? Ha fatto il boss.",13 giugno 2005,https://ricerca.repubblica.it/repubblica/archivio/repubblica/2005/06/13/in-tv-la-mafia-diventa-una-saga.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
ARLACCHI CHIAMATO DALL' ONU A GUIDARE L' ANTINARCOTICI,"ROMA - Antimafia, fase due. Così Pietro Folena,  responsabile per la giustizia del Pds, definisce il nuovo corso  che la sinistra istituzionale intende inaugurare sabato prossimo  a Palermo. L' occasione, all' indomani dell' arresto di Pietro  Aglieri, uno degli ultimi grandi boss della vecchia Cosa nostra,  è il convegno su 'Azioni positive. Le nuove frontiere  delle lotte alle mafie' , che vedrà nuovamente assieme  Massimo D' Alema e Antonio Di Pietro, oltre a imprenditori del  calibro di Cesare Romiti, a ministri di settori diversi come la  Pubblica istruzione, le Pari opportunità, la Giustizia, il  presidente della Rai, Maurizio Costanzo, i sindaci di Palermo e  di Napoli, il presidente della Camera, i più importanti  procuratori antimafia. Tra tante presenze speciali, non poteva  passare sotto silenzio il mancato invito di Pino Arlacchi,  già 'sacrificato' a suo tempo dal Pds per lasciare il  posto di presidente della commissione parlamentare al socialista  Ottaviano del Turco. L' esclusione di Arlacchi fa rumore  soprattutto per la curiosa coincidenza con la sua praticamente  certa nomina alla direzione della sede di Vienna e dell' agenzia  antinarcotici, incarico con il rango di vicesegretario generale  dell' Onu. Oggi stesso Arlacchi, che ricoprirà altri  incarichi legati alla lotta contro la criminalità,  dovrebbe essere designato dal segretario generale Kofi Annan.  Motivo per cui il parlamentare della sinistra ha evitato ogni  commento all' esclusione dal convegno palermitano. Chi se l'  è presa veramente a cuore è stato invece un altro  escluso, Emanuele Macaluso: ""Per farmi sentire - ha dichiarato -  sono costretto a 'cantare fuori dal coro' , devo esprimermi fuori  dalle sedi di partito"". E cita i suoi 50 anni di impegno, dentro  e fuori dalla sua Sicilia, sui temi della mafia, i libri scritti  (l' ultimo su Andreotti), gli interventi spesso polemici con il  suo partito. Da qui - sostiene - l' esclusione: ""una vera  manifestazione d' integralismo - dice - evidentemente vogliono un  dibattito 'sereno' , cioè senza critiche"". Alle  esclusioni, però, Folena non sembra dare nessun peso  particolare: ""Questo non è un convegno interno alla  sinistra - spiega il responsabile giustizia del Pds - Arlacchi  è stato invitato come tutti gli altri parlamentari dell'  Antimafia. Del resto è un convegno che guarda del tutto  all' esterno. La cosa veramente interessante è che si  propone di aprire la fase due della lotta antimafia. Una fase che  dev' essere contrassegnata, senza mollare la presa dal punto di  vista militare, anche da azioni positive sui temi del lavoro,  delle culture di governo delle città, come antitodi per  creare un Mezzogiorno competitivo, libero, dove la mafia venga  ricondotta a termini più simili a quelli della normale  criminalità"". Sembra, Folena, presagire l' avvicinamento  di un' emergenza mafia meno drammatica e incalzante di quella che  in questi anni ha insanguinato la Sicilia e eliminato  personalità come Falcone e Borsellino. Ma non osa dirlo.  ""Oggi è ancora un sistema - sostiene - è un fattore  economico, culturale, di controllo del territorio. Se vogliamo  che sia più marginalizzata abbiamo bisogno, accanto al  fattore militare, di agire su tutti e tre i versanti, economico,  culturale e del controllo democratico"".",20 giugno 1997,https://ricerca.repubblica.it/repubblica/archivio/repubblica/1997/06/20/arlacchi-chiamato-dall-onu-guidare-antinarcotici.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Trovati nuovi appunti di 'don Vito',"E' a una svolta l' inchiesta sul riciclaggio avviata dalla  Procura antimafia, intanto proseguono gli interrogatori. Padre  Giuseppe Bucaro, che sarà ascoltato domani dai pubblici  ministeri, si è dimesso dal centro Borsellino. La famiglia  del giudice dice: «Abbiamo fiducia nella  magistratura». L' indagine sta svelando i segreti dell' ex  sindaco Ciancimino: i carabinieri hanno trovato i suoi appunti  nella casa del figlio, parlano della misteriosa stagione del '  92, quando don Vito fu al centro di una trattativa fra lo Stato e  la mafia. BELLAVIA, PALAZZOLO e SGARLATA A PAGINA II",03 marzo 2005,https://ricerca.repubblica.it/repubblica/archivio/repubblica/2005/03/03/trovati-nuovi-appunti-di-don-vito.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Oggi a Corleone dibattito per i vent' anni dalla strage di via Carini,"«Sicilia risvegliati. Dall' incuria, l' orrore, l'  indecenza in cui ti ha ridotto la mafia». È l'  appello di Vincenzo Consolo nel ventennale della strage Dalla  Chiesa: arriva da Corleone, dove oggi pomeriggio lo scrittore  parteciperà alla tavola rotonda organizzata dall'  Associazione Città Nuove. «Tanti, troppi misteri  dietro l' assassinio del generale prefetto - dice Consolo - oggi  i siciliani devono avere la forza di tornare a chiedere  verità e giustizia. Il potere gioca proprio sull' oblio  della memoria. Così è potuto accadere che esponenti  del nostro governo abbiano fatto dichiarazioni singolari. Come  quella sulla necessità di convivere con la mafia: segno di  ignoranza e incoscienza». Insieme a Consolo, questo  pomeriggio - a partire dalle 19.30 - ci saranno Leoluca Orlando e  Giuseppe Cipriani. L' appuntamento è nell' atrio del  complesso San Ludovico. Dopo il dibattito, la proiezione del film  di Giuseppe Ferrara ""Cento giorni a Palermo"". «Questo  viaggio verso Corleone, la cittadina dove il giovane capitano  Dalla Chiesa iniziò la sua lotta - dice Giuseppe Cipriani  - è anche il simbolo di un percorso che il movimento  antimafia dovrebbe fare: per tornare a mobilitarsi, per evitare  nuove pericolose sottovalutazioni». L' analisi di Leoluca  Orlando si spinge invece ad ipotizzare un drammatico ritorno  delle stragi: «Se la vecchia mafia non controlla più  la mente ed il portafoglio dei cittadini - dice l' ex sindaco in  una lettera aperta - la nuova mafia, quella del capitalismo senza  regole e dei profitti, è sempre più rampante. Iin  Sicilia, ma non solo in Sicilia, questo può significare  purtroppo il ritorno ad una triste e drammatica stagione di  stragi». Una recente sentenza ha aperto un nuovo squarcio  sul commando mafioso che agì la sera del 3 settembre: un  contributo determinante l' hanno fornito due dei sicari di  allora, oggi pentiti, Calogero Ganci e Francesco Paolo Anselmo.  Ma è ancora solo una parte della verità:  «Persistono ampie zone d' ombra - hanno scritto i giudici  della Corte d' assise - concernenti sia le modalità con le  quali il generale è stato mandato in Sicilia (praticamente  da solo e senza mezzi) a fronteggiare il fenomeno mafioso, sia la  coesistenza di specifici interessi, anche all' interno delle  istituzioni, all' eliminazione del pericolo costituito dalla  determinazione e dalla capacità del generale».  Proprio ieri, una delle figlie di Dalla Chiesa, Rita, è  tornata a chiedere giustizia dopo aver visitato il luogo della  strage: «Quando ho voglia di stare con mio padre preferisco  recarmi a Palermo, anche se la cappella di famiglia è a  Parma - dice - qui lo ritrovo. E aspetto ancora una risposta: chi  e perché me lo ha tolto?».",03 settembre 2002,https://ricerca.repubblica.it/repubblica/archivio/repubblica/2002/09/03/oggi-corleone-dibattito-per-vent-anni-dalla.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
IL ' ROCKEFELLER SERBO' EMIGRA ' FUGGO LA MAFIA DI STATO',"BELGRADO - Il multimiliardario serbo Jezdimir Vasiljevic,  proprietario della più importante banca privata dell' ex  federazione jugoslava, la ' Jugoskandik' , ha annunciato ieri l'  intenzione di emigrare in Israele. Il motivo della partenza da  Belgrado sarebbe la necessità di sfuggire ""al racket di  Stato"" serbo, alle ""minacce di morte"" e alla ""mafia al soldo del  governo"" e del partito del presidente Slobodan Milosevic. In un'  intervista al quotidiano di Belgrado Borba, Vasiljevic ha  raccontato di essere stato costretto con la forza a fare ingenti  donazioni allo Stato. ""Chi non regala soldi alle autorità  - ha spiegato - non può lavorare in Serbia e Montenegro"".  Vasiljevic ha detto di essere stato costretto a versare ai  ""mafiosi di Stato"" 2,4 milioni di dollari nel 1991, il doppio nel  1992 e 600 mila dollari nei primi due mesi del ' 93. Le  dichiarazioni del banchiere, riportate ieri su tutti i giornali  di Belgrado, hanno suscitato grande allarme fra migliaia di  clienti della ' Jugoskandic' , anche se Vasiljevic ha assicurato  che le attività della banca proseguiranno regolarmente.  Forte del suo potere finanziario Vasiljevic, comunque, ha  avvertito le autorità che un suo eventuale arresto  provocherebbe il panico fra milioni di risparmiatori e  genererebbe una rivolta difficilmente arginabile. Ieri intanto  sulla riva serba del fiume Drina il leader della destra  ultranazionalista serba Voijslav Seselj si è scontrato con  un gruppo di ufficiali dell' Onu. Bloccato in un ingorgo  provocato da un convoglio dell' Unprofor fermo a un posto di  blocco serbo nei pressi Mali Zvornik, Seselj ha ordinato agli  ufficiali Onu di liberare immediatamente il passaggio. Dopo aver  azionato la sirena della sua auto, Seselj ha intimato più  volte agli ufficiali: ""Fuori dai piedi subito o vi sparo  addosso"". Dieci minuti più tardi un casco blu francese  fermo al posto di blocco è stato ferito da colpi esplosi  contro il convoglio. Un gruppo di serbi a bordo di un autobus,  anch' esso fermo dietro il convoglio Onu, ha applaudito Seselj  urlando: ""Butta tutta questa gente (dell' Onu ndr) nella Drina"".  L' ingorgo era nato perchè gli ufficiali Onu si erano  rifiutati di guidare il convoglio in una località indicata  dalle autorità serbe, situato in una zona estremamente  pericolosa perchè teatro di combattimenti.",10 marzo 1993,https://ricerca.repubblica.it/repubblica/archivio/repubblica/1993/03/10/il-rockefeller-serbo-emigra-fuggo.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
MA PALERMO TRADISCE LIBERO GRASSI,"PALERMO - C' era la città ""ufficiale"", il sindaco, il  prefetto. C' erano i familiari, la moglie Pina Maisano, i figli  Davide e Alice, un gruppo di operaie della Sigma in cassa  integrazione da tre mesi, il deputato del Pds Tano Grasso, uno  dei leader delle associazioni antiracket. Non c' era la gente di  Palermo che a distanza di un anno sembra aver dimenticato il  sacrificio di Libero Grassi, l' imprenditore tessile ucciso dalla  mafia per essersi opposto alle richieste di pizzo. Soltanto un  centinaio di persone hanno partecipato alla veglia organizzata da  amici e parenti in piazza Unità d' Italia, a pochi metri  da via Alfieri dove Libero Grassi venne ucciso la mattina del 29  agosto dello scorso anno. Una notte ""per Libero, da donne e  uomini che vogliono essere cittadini liberi"". Pochissimi anche  quelli che alle 7,25, l' ora dell' agguato, hanno deposto una  corona di fiori e hanno ricordato l' imprenditore palermitano con  un lungo applauso. Ma per Pina Grassi, eletta al Senato nelle  fila dei verdi, il sacrificio del marito non è stato  inutile: ""Spero che molti commercianti abbiano recepito il  segnale che Libero voleva lanciare. Alla lunga la logica del  pizzo si ritorce contro di loro, inesorabilmente. Lo hanno capito  a Capo d' Orlando, a Sant' Agata di Militello, in altri piccoli  centri dove i commercianti si sono ribellati e hanno visto i loro  taglieggiatori condannati in un' aula di tribunale. E' questa la  strada giusta. Purtroppo, però, molti continuano a credere  che sia meglio tacere e accettare la protezione della mafia. E'  difficile cambiare la mentalità della gente"". A distanza  di un anno le indagini sono ferme al nome di uno solo dei  mandanti del delitto Grassi, il boss di San Lorenzo Francesco  Madonia raggiunto da un ordine di custodia cautelare in carcere  nell' ottobre scorso. I cancelli della Sigma, intanto, sono  chiusi da tre mesi e sembrano esserci pochi spiragli per la  ripresa dell' azienda. E' l' emblema che da quel 29 agosto del '  91 è cambiato davvero poco. La Regione ha approvato una  legge che anticipa le somme necessarie, mentre sono state avviate  le procedure per il riconoscimento ministeriale della cassa  integrazione straordinaria. Al centro delle polemiche c' è  la scelta della Gepi di non intervenire in aiuto dell' azienda  alle condizioni richieste dai Grassi. Bisognava soltanto  liquidare la Sigma per far nascere una nuova società, la  Dali (dai nomi di Davide e Alice), e si erano già  stabilite le procedure per il passaggio di consegne. La Gepi  avrebbe fornito prevalentemente management, mentre l' azienda,  sotto la direzione di Davide e Alice Grassi, avrebbe continuato a  lavorare approfittando delle nuove commesse arrivate per circa  tre miliardi di lire. Ma poi tutto è sfumato, e per le  lavoratrici adesso incombe il rischio della disoccupazione. ""In  questa vicenda non so chi abbia sbagliato - dice Pina Grassi -.  Di certo noi non abbiamo alcuna colpa, lo dico a pieno titolo. Ma  per la Sigma è possibile ancora un futuro, se solo si ha  voglia di tenere in vita questa azienda. In caso contrario saremo  costretti a chiudere e i miei figli andranno a lavorare in un  paese dove il lavoro viene più rispettato"". Ieri  pomeriggio a Palermo si è riunito il coordinamento  regionale delle associazioni antiestorsioni. I commercianti hanno  denunciato che la legge antiracket approvata in extremis nella  scorsa legislatura è ancora incredibilmente non operativa.  Il coordinamento rileva che al reato di estorsione deve essere  riconosciuto il valore di delitto di eversione dell' ordine  democratico quale attentato alla Costituzione e che l' iter di  erogazione delle somme dovute a titolo di indennizzo deve essere  accelerato al massimo. Secondo i commercianti, anche coloro che  abbiano subito un danno a scopo terroristico prima della  richiesta estortiva devono essere ammessi a godere dell'  indennizzo. Alla riunione hanno partecipato anche alcuni membri  del governo regionale che ha incluso nel nuovo programma la  creazione di un fondo integrativo a favore delle vittime delle  estorsioni. Un forum antiracket tra magistratura, prefetti, forze  dell' ordine e cittadini, infine, è stato proposto dal  Movimento federativo democratico. Secondo il vicesegretario  nazionale Raffaella Milano, l' obiettivo è quello di  attivare un sistema permanente di controllo del territorio e di  tutela dei diritti.",30 agosto 1992,https://ricerca.repubblica.it/repubblica/archivio/repubblica/1992/08/30/ma-palermo-tradisce-libero-grassi.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Bindi: 'Nel paese le tossine del razzismo',"«Se quello che è accaduto a Castelvolturno fosse  successo al nord... «. Si fa silenzio in sala, alla festa  del Pd alla Mostra d' Oltremare, quando parla Rosy Bindi.  Echeggia la parola «razzismo». «Se una strage  del genere fosse stata compiuta al nord, mi chiedo quali reazioni  ci sarebbero state, quale clamore avrebbe suscitato un  avvenimento del genere. E invece adesso? - si interroga Bindi - .  Silenzi, indifferenza. è scattata l' equazione negri,  camorra, sud, tre ghetti, la cosa non è affar nostro, c'  è stata insomma una sorta di rimozione. Il paese, tutto il  paese, è molto cambiato, non ce lo possiamo nascondere. Si  diffondono le tossine del razzismo. E non vedo reazioni, nel  governo. Chi è connivente con mafia e camorra non le  combatterà mai». Il pubblico applaude l' intervento  della vicepresidente della Camera. Accanto a lei siedono Anna  Finocchiaro, presidente dei senatori Pd, il presidente delle Acli  Napoli, Pasquale Orlando, il coordinatore delle associazioni  cattoliche, Mario Di Costanzo. Il bersaglio è Berlusconi.  «Bravo sul piano dell' immagine, bocciato sul piano della  sostanza», insiste Finocchiaro. I rifiuti a Napoli, per  esempio. «Mi chiedo se l' emergenza sia stata davvero  risolta, cos' è successo, come hanno fatto», chiede.  Certo, ammette, di fronte alle otto visite del premier a Napoli  in pochi mesi, alle strade incontestabilmente più pulite,  «qualcuno di noi in passato avrebbe dovuto farsi vedere di  più». Ma i temi della crisi del Mezzogiorno sono  tutti sul tappeto. «Voglio esprimere la massima  preoccupazione per quello che è avvenuto a  Castelvolturno», dice Finocchiaro. «Abbiamo chiesto  al governo di venire in aula a spiegare perché in quella  terra sia assente ogni elementare forma di legalità.  Mercoledì al Senato parlerà il ministro degli  Interni. Noi chiediamo che l' esecutivo impegni tutte le sue  forze, che dica quali azioni concrete intende compiere per  riportare la legalità, intollerabili quelle scene di  mattanza e guerriglia. Basta propaganda sul tema della  sicurezza». E il Pd? è in crisi di leadership sotto  l' onda degli attacchi, esterni e interni, a Veltroni? è  un partito vicino ai bisogni della gente? Nessuna crisi, Veltroni  è stato designato leader un anno fa e deve continuare la  sua opera, concordano Bindi e Finocchiaro. Ma il Pd «deve  essere aggrappato al territorio, costruire alleanze forti con chi  si impegna tra i cittadini», ammonisce Finocchiaro. E  Bindi: «Basta discussioni, liti, dobbiamo restituire  fiducia nella politica. Programmi concreti, posizioni chiare,  attenzione ai problemi di milioni di persone. E poi  concentriamoci sulle elezioni amministrative, non sulle Europee,  dove un punto percentuale in più o in meno conta  relativamente. Dobbiamo vincere le prossime amministrative, lo  dice un' ex democristiana. Fidatevi... «.",21 settembre 2008,https://ricerca.repubblica.it/repubblica/archivio/repubblica/2008/09/21/bindi-nel-paese-le-tossine-del-razzismo.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
'ANDREOTTI INCONTRO' BADALAMENTI E BONTADE',"PALERMO - Un nuovo pentito di mafia, Vincenzo Sinacori, ex boss  di Mazara del Vallo, ha rivelato che il senatore Giulo Andreotti  avrebbe incontrato ""personalmente"" il boss di Cinisi Gaetano  Badalamenti (attualmente detenuto negli Stati Uniti) e il defunto  capomafia, Stefano Bontade, assassinato nel 1981. Sinacori ha  confermato la deposizione di Tommaso Buscetta, che ai giudici di  Palermo disse di avere appreso dallo stesso Badalamenti degli  incontri a Roma con Andreotti. Ed in una di quelle occasioni,  sostenne Buscetta, Andreotti avrebbe detto a Badalamenti che  uomini come lui ce ne volevano uno per ogni strada. Degli  incontri ""ravvicinati"" tra Andreotti e i boss, Sinacori ha  sostenuto di averli appresi dal boss latitante Francesco Messina,  che amministrerebbe l' ingente patrimonio occulto di Totò  Riina. Sinacori è un personaggio di spessore della  famiglia trapanese e il 10 aprile del '93 nella sua abitazione di  Mazara del Vallo, durante una perquisizione della Dia, gli  inquirenti sequestrarono ventisei fotografie a colori  riproducenti una cerimonia religiosa alla quale era presente  Andreotti. Si trattava della cerimonia di inaugurazione della  chiesa ""Cristo Re"" di Roma, avvenuta il 28 novembre del 1987 e il  cui parroco, Baldassare Pernice, è zio del neopentito.",18 marzo 1997,https://ricerca.repubblica.it/repubblica/archivio/repubblica/1997/03/18/andreotti-incontro-badalamenti-bontade.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
la polemica,"Nuova polemica a distanza fra il governatore Salvatore Cuffaro e  Michele Santoro. Cuffaro avrebbe dovuto partecipare alla puntata  di domani di ""Annozero"", ma la trasmissione dedicata alla Sicilia  è stata rinviata. Il presidente critica il conduttore:  «Io non perdo la speranza e auspico di riuscire infine a  dire liberamente la mia, dopo essere stato tanto volte  protagonista ""in contumacia"" delle attenzioni del conduttore.  Anche se è la quarta volta che l' onorevole Santoro  disdice l' invito. Non vorrei che questa reticenza ad avermi  ospite in studio dipenda dalla circostanza che gli occorra  più tempo per organizzare qualche maneggio utile solo a  travisare la realtà dei fatti». Il giornalista ha  risposto invitando Cuffaro alla pazienza: «Quando avremo la  puntata per invitarlo, lo inviteremo. Non facciamo quello che  dice Cuffaro ma ciò che ci suggerisce la cronaca degli  eventi». Santoro ha ricordato che «il governatore ha  perso a Bergamo la causa per diffamazione contro di noi.  Evidentemente ciò che abbiamo detto su di lui corrisponde  ai fatti». Controreplica del governatore: «Noto con  piacere - dice Cuffaro - che Michele Santoro finalmente si assume  la piena paternità del dvd ""La mafia è bianca"".  Strano che lo faccia solo ora che si è chiusa la vicenda  penale. Spero proprio che la trasmissione non si trasformi in  occasione di vendetta».",08 novembre 2006,https://ricerca.repubblica.it/repubblica/archivio/repubblica/2006/11/08/la-polemica.pa_023la.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
La banalità del bene è rispettare le regole,"L' articolo di Giovanni Fiandaca ""Antimafia una sfida all'  ovvietà"" del 23 luglio pone interessanti interrogativi.  Devo dire innanzi tutto che quest' articolo se lo può  permettere solo Giovanni Fiandaca. Dico solo Fiandaca  perché, se lo avesse scritto qualcun altro di diversa  estrazione politica, sarebbe stato massacrato da critiche e  proposto per l' esilio. Ma meglio così. La chiarezza del  pensiero di Fiandaca stimola riflessioni interessanti. è  vero che spesso, parlando di mafia, si dicono banalità  perché la mafia in Sicilia è talmente presente  nella nostra vita che è banale essa stessa, come la  mancanza d' acqua o lo smog. Io vivo e lavoro ad Agrigento, non  mi occupo direttamente di mafia, però vivo a stretto  contatto con la mafia nel senso che questa è una provincia  ad alta densità mafiosa e a me piace stare con occhi e  orecchie aperti per capire la mafia che fa.Posso dire che la mafia non è onnipotente però c'  è e ha un peso nelle attività delle istituzioni  locali. Posso dire che la presenza della mafia (e cioè di  Cosa nostra) la noto negli attentati ai cantieri delle opere  pubbliche, nei continui danneggiamenti subiti dalla condotta  della dissalata Gela-Agrigento, in alcuni incendi dei quali non  so l' esatto significato, ma so che non sono accidentali e che  per il danneggiato il messaggio è chiarissimo. In questo  senso la mafia (Cosa nostra) c' è e lotta contro di noi.  Non so se è banale, so che è così. Mi  consenta Fiandaca di non parlare del «sistema cuffariano di  potere»: c' è un' indagine ed è meglio  parlare poco o nulla quando non si conoscono le carte. Da questa  vicenda, da me appresa dai giornali, sono però rimasto  sconvolto, e ciò a prescindere dalle responsabilità  penali, tutte da accertare nelle sedi competenti. Mi sconvolge  che a Palermo, dopo due stragi di mafia, accade ancora che un  uomo politico, neanche di second' ordine, si rechi a trovare un  soggetto condannato per 416 bis e parli a lungo di politica e di  altro. Ecco, questo confesso che non me lo aspettavo e spero  ardentemente che sia stato un caso isolatissimo, se no vuol dire  che anni di antimafia, e di delitti, non hanno insegnato nulla a  nessuno. Quanto alla presenza di politici mafiosi penso che le  amministrazioni comunali, con la notevole capacità di  spesa che hanno, siano più appetibili per una famiglia  mafiosa che non lo stesso parlamento nazionale. E poi eleggere  uno o due consiglieri comunali è un gioco da ragazzi, e  sono sufficienti per controllare tutto e indicare i nomi di  quelli che non stanno al gioco, così da far partire la  rappresaglia. Da quello che posso capire qui, nella calda  provincia agrigentina, la partita contro la mafia (Cosa nostra)  si gioca in buona parte nelle amministrazioni comunali. I sindaci  però, eletti dalla popolazione e non da Cosa nostra, vanno  aiutati a difendersi da quest' ultima e non vanno lasciati soli.  I grossi appalti vanno gestiti a livello provinciale, i cantieri  delle opere pubbliche vanno controllati con sistemi telematici.  Paghiamo sui biglietti aerei la sovrattassa per il caro petrolio,  un analogo sistema deve esistere per gli appalti, una piccola  percentuale delle spese deve riguardare i sistemi di video  sorveglianza e il pagamento degli straordinari per le forze dell'  ordine, che potranno così operare anche in tempo di notte  con personale più motivato. è poi esatta la  osservazione di Fiandaca sul mondo della medicina, troppo vicino  a Cosa nostra. Forse se la sanità fosse amministrata con  criteri normali, degni di un paese normale, come peraltro in  alcune realtà già vedo fare, l' influenza di Cosa  nostra sarebbe già scemata. Cosa nostra si inserisce  là dove non c' è amministrazione corretta, dove c'  è caos porta il suo ordine, dove non ci sono regole porte  le sue regole. La banalità di Cosa nostra. E infine una  osservazione sull' intervento di Amelia Crisantino del 24 luglio:  non lasciamoci conquistare da troppe filosofie e troppi studi  sociologici, la mafia in Sicilia si chiama Cosa nostra. Tutto il  resto è altro, è malaffare, è delinquenza,  sempre pericolosa. Non c' è una nuova Cosa nostra,  è sempre la stessa che si adatta con intelligenza alla  realtà che la circonda. Guttadauro viene dal passato, dai  maxi processi, dai primi collaboratori di giustizia, è  sempre lì a rappresentare la continuità e  banalità di Cosa nostra, la mafia siciliana. Mi auguro che  anche l' antimafia, e cioè lo Stato nelle sue varie  articolazioni, abbia la stessa continuità, la stessa  coerenza, la stessa banalità nel fare bene e con impegno  il proprio mestiere.",26 luglio 2003,https://ricerca.repubblica.it/repubblica/archivio/repubblica/2003/07/26/la-banalita-del-bene-rispettare-le-regole.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
PECCHIOLI 'LA MAFIA NON E' STATA COLPITA',"ROMA - Un' inchiesta contro le ""talpe"", contro i boss della droga  e contro ""anche i politici che alla mafia sono indissolubilmente  legati da preventivi, scellerati patti"". In una lettera aperta al  ministro degli Interni, Assia Mezzasalma, la fidanzata di  Giuseppe Montana, il commissario della squadra mobile ucciso un  mese fa a Porticello, chiede un impegno costante contro la  criminalità organizzata. Nella lettera, pubblicata oggi  dal ""Giornale di Sicilia"", la donna spera anche che l' inchiesta  venga svolta da ""coscienziosi e diligenti funzionari che  approfondiscano bene le cose e senza avere fretta di tornare a  Roma"". Sul ""caso Palermo"", scende in campo oggi anche il  quotidiano del Pci. In un articolo sull' Unità, il  senatore Ugo Pecchioli scrive: ""C' è il grave pericolo che  qualche giorno di tregua nell' offensiva mafiosa in Sicilia  alimenti l' illusione - come tante altre volte è accaduto  - che tutto stia tornando ormai alla ""normalità"""".  Pecchioli invita poi a non credere che i rischi siano  circoscritti soltanto alla Sicilia e chiama in causa non solo il  ministro degli Interni, ma anche ""una complessiva inadeguatezza  del governo che lascia degenerare ancora l' infernale situazione  carceraria e che non offre alla magistratura i supporti che le  occorrono..."". Pecchioli conclude sostenendo che ""qualcuno ha  detto che la belva mafiosa colpisce con ferocia perchè  è stata gravemente ferita. Non è così. A  meno di non volere scambiare qualche graffio con ferite  profonde"". Sul fronte antimafia, intanto, oggi inizia a Palermo  un vertice sindacale. Dirigenti nazionali di Cgil, Cisl e Uil si  incontreranno in Sicilia con una delegazione del sindacato  unitario di polizia guidata dal segretario nazionale Francesco  Forleo. Sempre oggi, a Palermo, sarà celebrata una messa  in memoria di Giuseppe Montana, assassinato il 28 luglio scorso  da due killer mafiosi.",28 agosto 1985,https://ricerca.repubblica.it/repubblica/archivio/repubblica/1985/08/28/pecchioli-la-mafia-non-stata-colpita.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Esplode la voglia di assemblea,"E' cominciato con un' invasione di giovani, il primo forum delle  medie superiori organizzato dalla consulta degli studenti. In  quindicimila, stima della polizia, si sono presentati ieri  mattina: troppi per il palacongressi, infatti oggi l' assemblea  sarà trasferita alla Fortezza. Ieri si è parlato  della riforma della scuola, oggi sarà affrontato il  problema delle carceri. Ma cos' è questo forum? «E'  confronto fra di noi», «è quello che non  sentiamo a scuola, le nostre voci», sono le risposte di  alcuni dei ragazzi che ci partecipano.Troppo successo può  diventare un guaio, un corto circuito, «ragazzi state  calmi, non spingete». «Ragazzi ora cerchiamo di  sistemarvi da qualche parte». Palacongressi, ieri mattina,  sulla scena scorre il primo forum degli studenti medi. Lo  organizzano i giovani della consulta provinciale, soltanto loro.  Partecipa chi vuole dalle aule dei licei, tecnici e  professionali, si accede con un pass che viene timbrato all'  ingresso. Alle 9 la sala è già piena, un' ora e  mezza dopo è il delirio: si riempiono i corridoi, le  scale, l' ingresso, il primo piano, tutto il giardino, piazza  Adua. C' è la polizia, arrivano le volanti e anche i  vigili. Voci che corrono, una marea di giubbotti e sciarpe in  coda, in piedi, in attesa: 15.000 studenti, è la stima dei  poliziotti del commissariato di San Giovanni costretti a  convincere chi è all' ingresso a non entrare e, a molti  già dentro, «per favore ad uscire».  Perché l' auditorium più di 1.500 non ne tiene (ma  ieri erano 3.000). «Lo sapevamo non bastava il  palacongressi - si pente Lorenzo - qui serviva il palasport, ma  ci hanno fatto uno sconto sull' affitto». «Già  abbiamo speso 18.000 euro, soldi che ci vengono dal ministero  dell' Istruzione» spiega Giacomo, presidente della consulta  fiorentina. «Sì ma ci hanno lasciato soli - racconta  Marina, 17 anni, dell' artistico - C' era la signora che ci ha  affittato l' auditorium che era disperata e diceva, fatemi  parlare con un responsabile, vi dobbiamo trasferire alla  Fortezza, qui non ci state. Dov' è un professore?».  Ma professori non ce n' erano e fra gli organizzatori, una  ventina di studenti della consulta, il presidente Giacomo ha 18  anni, il segretario 15. «Il professor Gazerro del Csa (l'  ex provveditorato) che ci doveva seguire nell' organizzazione si  è visto poco - riferisce un altro studente - anzi qui non  l' abbiamo visto per niente». Lo conferma lo stesso  direttore del Csa, Giuseppe Spina: «Ha avuto dei  problemi». Così il primo forum degli studenti medi  ha rischiato il tracollo per eccesso di successo e qualche pecca  organizzativa dei debuttanti: «Avevamo distribuito nelle  scuole 10mila pass, ma chi si aspettava che venissero tutti e  molti altri?». Riforma Moratti ieri, problemi sulle carceri  oggi (con trasloco alla Fortezza dell' assemblea del mattino,  padiglione Rastriglia), incontro sulla mafia domani, conclusioni  sabato. Il programma della 4 giorni aggiunge poi cineforum  pomeridiani e gruppi di studio vari (che restano al  palacongressi): dall' anarchia, ai problemi ambientali. Che cos'  è questo forum? «E' una palestra», «E'  un posto per ascoltarci», «è quello che a  scuola non c' è» dicono i ragazzi della rete dei  collettivi che assemblea dopo assemblea hanno dato le ossa a  questo forum. «Che macello - riprende Marina - dovevo  aprire l' assemblea e c' era un muro di folla, non si passava.  Cosa ho detto al microfono? La verità: Ragazzi sedetevi,  siamo bellissimi e tanti, non sappiamo più come  fare». Poi via alle opinioni sulla riforma della scuola  hanno parlato anche l' ex assessore provinciale Marzia Monciatti,  un rappresentante dell' associazione Fermiamo la Moratti, molti  studenti: nessuno a favore. «Abbiamo invitato tante  persone, magari un po' all' ultimo momento, abbiamo accolto chi  si è presentato» spiega Giacomo.",09 febbraio 2006,https://ricerca.repubblica.it/repubblica/archivio/repubblica/2006/02/09/esplode-la-voglia-di-assemblea.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
TRA VESCOVO E COMUNISTI INTESA SUI MALI DEL SUD,"CATANZARO Sembrano due immagini speculari: parla il monsignore e  il comunista, col capo, fa cenno di condividere; poi parla il  comunista e il monsignore annuisce. Sui mali del sud c' è  quella che viene definita identità di vedute. E il  presidente della Conferenza episcopale calabrese, monsignor  Giuseppe Agostino, vescovo di Crotone e arcivescovo di Santa  Severina, alla fine dei lavori del direttivo regionale del Pci  dov' è intervenuto per illustrare il documento dei vescovi  sul Mezzogiorno, si dice soddisfatto di come sono andate le cose:  Sì, ritengo molto utile questo incontro, spiega monsignor  Agostino, cadono tanti muri ed è bene che cadano anche gli  ultimi muri delle reciproche incomprensioni e diffidenze. E Pino  Soriero, segretario regionale e membro della direzione nazionale  del Pci, aggiunge che la presenza del vescovo alla riunione rende  emblematico un dialogo a più voci. Dunque, l' incontro si  è fatto. Nonostante le polemiche, nonostante l' imbarazzo  per alcune speculazioni che avevano costretto monsignor Agostino  a ritirare il suo assenso alla riunione. Non potevamo però  vanificare questa esigenza di dialogo, di confronto..., chiarisce  il vescovo di Crotone che in un primo momento doveva recarsi  nella sede regionale del Pci: Al di là e contro ogni  possibile politicizzazione dell' evento, il mio gesto è  umile e pretende di avere un significato preciso: incontrare  uomini impegnati in politica, con le loro convinzioni, e  dialogare sull' uomo di oggi, qui, nella nostra terra, portando  il bagaglio della mia passione cristiana e il sofferto pensiero  dei vescovi italiani del sud. La riunione allargata del direttivo  regionale comunista alla quale monsignor Agostino ha fatto da  relatore, è stata quindi spostata in un albergo di  Catanzaro. Siamo convinti, dice Soriero, che il dialogo e il  confronto possano essere le risorse primarie della Calabria nuova  cui vogliamo pensare a dieci anni dal terzo millennio. E  così per la prima volta un alto prelato è  intervenuto in una riunione di dirigenti comunisti su temi come  il fenomeno mafioso, il cedimento delle istituzioni alla mafia,  la corruzione clientelare e le degenerazioni dello scambio  politico. Temi come ha sottolineato il vicepresidente del  consiglio regionale, il comunista Quirino Ledda che vedono  impegnati sia la Chiesa che il Pci. Cosa ha detto il vescovo? Ci  sono tanti sud e quello dei vescovi è un progetto sull'  uomo che propone anche un modello di sviluppo della  società meridionale dove oggi c' è un progetto  incompiuto, distorto, dipendente e frammentato. Attaccando la  politica spettacolo, poi, monsignor Agostino ha detto: Anche  questo mio intervento qui è stato sciupato a livello di  suggestione. Infine ha parlato del nuovo Pci dicendo: La caduta  degli ideologismi, salutare, non deve coincidere però col  crollo dei valori ideali.",19 dicembre 1989,https://ricerca.repubblica.it/repubblica/archivio/repubblica/1989/12/19/tra-vescovo-comunisti-intesa-sui-mali-del.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
24 ore Puglia,"bari Colpo in farmacia Bottino di 1.500 euro Nel pomeriggio di  ieri, verso le 18.30, due giovani arrivati a bordo di una moto di  grossa cilindrata hanno rapinato la farmacia Sisto, in via  Principe Amedeo, al quartiere Libertà di Bari. Mentre uno  aspettava fuori, l' altro (con occhialoni e berretto) ha  minacciato il titolare con una pistola giocattolo e si è  fatto consegnare l' incasso, circa 1.500 euro. All' interno non  c' erano clienti, ma la scena è stata filmata da una  telecamera di sicurezza. due pregiudicati Rapine a Giovinazzo  Presi i responsabili Due pregiudicati, responsabili di alcune  rapine compiute a Giovinazzo sono stati arrestati dai carabinieri  mentre tentavano di derubare la titolare di una gelateria che  stava rientrando a casa con l' incasso. Michele Giangaspero, di  22 anni, e Michele Palermo, 37, sono entrambi di Giovinazzo e  pregiudicati. nel tarantino Incidenti stradali Due morti in 24  ore E' di due morti il bilancio di altrettanti incidenti stradali  avvenuti ieri in provincia di Taranto. Nel primo, sulla statale 7  ter, tra Sava e Manduria, è morto Leonardo Gioia, 42 anni,  di Manduria. Nel secondo, la vittima è un contadino di  Ginosa, Nunzio Gramo, di 70 anni, alla guida di un 'Ape Car' .  foggia Prostitute espulse I cittadini: cacciatele Sei cittadine  extracomunitarie, di nazionalità nigeriana e ghanese, tra  i 20 e i 30 anni, che si prostituivano a Foggia, sono state  espulse perché senza permesso di soggiorno. Nelle  settimane scorse i residenti della zona avevano inviato una  raccolta di firme al prefetto, Fabio Costantini, perché  fossero allontanate. il via ai lavori Nuova illuminazione al  quartiere San Paolo Domani, alla presenza del sindaco Simeone Di  Cagno Abbrescia, saranno avviati i lavori del nuovo impianto di  illuminazione pubblica al quartiere San Paolo di Bari. E'  prevista l' installazione di 142 centri luminosi in due zone. la  cassazione Villette abusive Si rifà il processo La  Cassazione ha annullato con rinvio la sentenza con la quale la  Corte d' appello di Bari assolse l' imprenditore Vincenzo  Varvara, di 59 anni, di Gravina in Puglia, dall' accusa di aver  edificato 17 ville abusive a Cassano Murge. brindisi Temporale e  grandine causano allagamenti Un forte temporale con la caduta di  grandine si è abbattuto sulla provincia nord di Brindisi,  e in particolare a Fasano La precipitazione ha provocato  allagamenti in alcuni sottopassi viari. arrestate 67 persone La  ""Società foggiana"" operava nelle Marche Un' operazione dei  carabinieri di Puglia, Marche e del Ros ha sgominato un'  organizzazione operante nelle province di Ancona, Ascoli Piceno e  Foggia, collegata al clan denominato società foggiana. Gli  arrestati sono 67, accusati di associazione mafiosa, finalizzata  al narcotraffico, rapine, estorsioni, gioco d' azzardo con  videopoker rubati, riciclaggio di denaro sporco. foggia Morto l'  immigrato ferito alla stazione E' morto l' immigrato, un ucraino,  trovato ieri mattina in fin di vita alla stazione di Foggia. La  polizia ha fermato un suo connazionale che durante una lite lo  avrebbe gettato dal finestrino di un vagone.",21 maggio 2002,https://ricerca.repubblica.it/repubblica/archivio/repubblica/2002/05/21/24-ore-puglia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
L' ALTALENA DELLA MAFIA,"L' ERRORE più grave che si può commettere in questi  giorni di ennesima emergenza antimafia è di dimenticarsi  del passato più recente. Sono trascorsi sei anni dall'  omicidio Dalla Chiesa, e da allora sono successe molte cose.  Visto che dovremmo essere in grado di imparare dall' esperienza,  cerchiamo di vedere cosa possono averci insegnato in tema di  mafia, Stato e dintorni le vicende successive al settembre 1982.  La prima lezione è che il potere mafioso per quanto  spietato, ramificato, protetto e collegato ad altri poteri non  è invincibile. Non bisogna farsi ingannare dalle  grossolane esagerazioni sul fatturato dell' illecito, o dagli  esercizi di fanta-cospirazione sugli imperscrutabili disegni e  collegamenti dei poteri invisibili, e neppure dagli slogan sul  cosidetto anti-Stato criminale. Una moderna società  democratica dispone di risorse effettive o potenziali più  che sufficienti a contrastare con successo attività e  programmi degli uomini della mafia. L' importante è sapere  come, e soprattutto avere intenzione di adoperarle. Altrimenti  è meglio non prendersi in giro. E non prendere in giro  onesti ed ignari cittadini, come quelli a cui si voleva far  credere l' estate scorsa che il governo di fronte all' escalation  del banditismo in Sardegna e della camorra in Campania stesse per  decidere l' estensione a quelle regioni della legge antimafia, di  una legge cioè pienamente valida da sei anni nell' intero  territorio nazionale. Oppure che il governo stia adesso per  decidere se concedere all' Alto Commissario dei poteri  straordinari che per l' 80% già detiene, e sono superiori  almeno nella forma a quelli richiesti a suo tempo dal generale  Dalla Chiesa. I due esempi più eloquenti di uso efficace  di risorse pubbliche in funzione antimafia sono stati il primo  periodo di applicazione della legge Rognoni-La Torre ed i  risultati del maxiprocesso dell' anno scorso. Questi ultimi sono  ancora abbastanza presenti nella memoria collettiva, e non  occorre tornarci sopra in questa sede. Qualche osservazione  merita invece la vicenda della legge antimafia. Sull' onda dell'  indignazione popolare per gli assassinii politici del 1982, il  Parlamento italiano ha approvato la legge più innovativa e  radicale contro la criminalità organizzata vigente in un  paese occidentale. Questa legge che giaceva alla Camera da un  paio di anni con poche chances di essere presa in considerazione  prevede il sequestro e la confisca dei beni di illecita  provenienza, nonché un reato specifico di associazione per  delinquere di tipo mafioso. Un corpo della polizia di Stato  appena uscito da un grave scandalo e desideroso di riscattare il  proprio prestigio, la Guardia di Finanza, ha destinato per un  paio di anni ben il 50% del suo personale alle indagini di natura  finanziaria previste da questa legge, collaborando inoltre senza  riserve alle inchieste giudiziarie piccole e grandi in corso  allora un po' dappertutto. I RISULTATI sono consistiti a) nel  sequestro di patrimoni criminali per un valore superiore ai 1.000  miliardi di lire nei soli quattro anni dal 1983 al 1986,  patrimoni collocati in prevalenza in sole quattro regioni  (Sicilia, Calabria, Campania, Lombardia); b) nel crollo di imperi  politico-economici locali ritenuti intoccabili come quello dei  cugini Salvo in Sicilia, e nello scricchiolio di vari altri anche  nell' Italia del Nord collegati al commercio illegale delle armi,  agli appalti, al riciclaggio e alla gestione dei casinò.  Dopo il 1986 è cominciata la marcia indietro. La legge  concepita come uno strumento per colpire la formazione delle  fortune criminali e per scoraggiare le pratiche illecite nella  spesa pubblica è rapidamente annegata in un mare di  ridicole certificazioni antimafia richieste a tutte le imprese  che concorrono a tutti gli appalti pubblici, oppure è  stata disapplicata da funzionari pavidi ed incompetenti. Molti  beni sono stati restituiti agli illegittimi proprietari, e la  legge è finita dimenticata come un giocattolo rotto. Nello  stesso periodo, la medesima legge veniva presa ad esempio in sede  Onu e veniva introdotta con varie modifiche o limitazioni, a  seconda dei contesti nella legislazione di paesi come il Canada,  l' Australia, e vari altri incluso perfino l' Inghilterra. La  seconda lezione del dopo-Dalla Chiesa è che una strategia  antimafia efficace come altre espressioni di vitalità e di  cambiamento della società italiana anche molto lontane  dall' ordinario massacro palermitano, calabrese e napoletano deve  dare per scontata una scarsa collaborazione del potere centrale.  CON Dalla Chiesa è scomparsa l' ultima figura che poteva  dare una coloritura risorgimentale, di rinnovamento promosso dal  centro dello Stato, alle aspirazioni dei cittadini onesti. I  protagonisti di oggi vengono dalla periferia o dai lati dell'  organizzazione dello Stato: magistrati locali o periferici,  sindaci, leader e gruppi politici di base. Quasi tutti accomunati  da una sorta di saggia diffidenza incomprensibile a chi non  è vissuto nell' Italia di questi anni nei confronti dello  Stato che essi stessi rappresentano. Questo cambiamento è  salutare in quanto è espressione di un allargamento dei  valori della battaglia contro la criminalità mafiosa al  corpo vivo degli apparati statali e della società locale  del Mezzogiorno, ma è anche indice di una limitazione  insuperabile, che implica una resa definitiva dei conti che si  allontana invece di avvicinarsi. La struttura attuale dello Stato  italiano soprattutto nel campo del law enforcement continua ad  essere centralizzata e sotto stretto controllo dell'  autorità politica. E' inutile illudersi. Chiunque conosca  da vicino le istituzioni della sicurezza sa che, a parte la  magistratura, gli apparati che più contanto nello scontro  con la mafia sono i corpi ordinari della Polizia, dell' Arma dei  Carabinieri e della Guardia di Finanza. Solo essi sono in grado  di affiancare magistratura e società civile nel colpo  decisivo, e non certo dei servizi segreti dalla reputazione  ancora incerta o la confusa soluzione che ci è stata  rifilata sotto il nome di Alto Commissariato per la lotta contro  la mafia. Ma i vertici di questi stessi apparati sono legati a  doppio filo ad un potere politico che appare oggi più di  pochi anni addietro compenetrato di valori e di uomini della  società illegale. E' questo il paradosso principale della  lotta antimafia in Italia. Fino a che questi apparati non  riceveranno una parola d' ordine chiara ed univoca dal potere  politico a proposito di indagini, di coordinamento e di  qualità dell' intelligence antimafia, o finché  permarrà l' attuale assetto centralizzato potranno essere  fatti molti progressi, ma la situazione rimarrà nella  sostanza quella degli ultimi anni: un' altalena di speranze e di  delusioni, inframmezzata da molti, evitabili, cadaveri.",05 ottobre 1988,https://ricerca.repubblica.it/repubblica/archivio/repubblica/1988/10/05/altalena-della-mafia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Mandalà, il grande accusato 'Mi ha rovinato la politica'","Due consigli comunali sciolti per mafia e un unico nome che  ricorre: quello di Antonino Mandalà, ex imprenditore, ex  presidente del club forzista di Villabate, ex componente della  direzione provinciale del partito. Nel 1995 gli arrestarono il  figlio, chiamato in causa da un collaboratore di giustizia, poi  smentito su tutta la linea. Nel 1998 toccò a lui finire in  cella, sospettato di avere messo le mani sugli appalti tra  Villabate e Caccamo, godendo di coperture mafiose ed entrature  politiche che spaziavano da Enrico La Loggia, del quale è  stato socio in affari, a Gaspare Giudice. Nel 1999 il Consiglio  dei ministri mandò a casa l' amministrazione del nipote,  Giuseppe Navetta. Scrissero che era Mandalà il vero  sindaco di Villabate. La scarcerazione arrivò nel 2001. Il  processo va avanti stancamente ed è ancora in primo grado.  Per gli investigatori c' era ancora Mandalà dietro il  sindaco Lorenzo Carandino e dietro le speculazioni sulle aree del  piano commerciale. Lo testimonierebbero i contatti con politici e  amministratori nei giorni caldi dell' approvazione del piano in  consiglio. «Controllano ogni istante della mia vita -  replica Mandalà - da sei anni a questa parte. Ho  incontrato politici e amministratori di Villabate. Non solo nei  giorni delle sedute del consiglio comunale ma tutti i giorni. Li  conosco da sempre, sono miei amici». Un' amicizia  pericolosa per loro... «Certo, se mi avvicino a qualcuno lo  infetto di mafiosità. E questo basta a mandare a casa un'  amministrazione comunale?». Lei continua a interessarsi di  politica? «Ma come potrei? Io sono stato rovinato dalla  politica. Da allora, dal mio arresto, ho un rapporto di totale  disinteresse». Però gli incontri col sindaco, con il  deputato Acanto, con il consulente del sindaco per il piano  commerciale Francesco Campanella, con il responsabile di Forza  Italia, Billitteri, sembrano accreditare un' ipotesi contraria...  «Appunto, sembrano accreditare... Con Campanella siamo  quasi parenti, con Acanto e Billitteri consumiamo il rito dell'  aperitivo, e questo ancora prima che Acanto diventasse  parlamentare. Una cosa è ipotizzare, un' altra  provare».",28 aprile 2004,https://ricerca.repubblica.it/repubblica/archivio/repubblica/2004/04/28/mandala-il-grande-accusato-mi-ha-rovinato.pa_026mandal.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Dai boss della Magliana alla città tornano i film al cinema Aquila,"è simbolo della lotta per la legalità, il cinema  Aquila. Uno spazio confiscato alla mafia, che doveva diventare un  centro commerciale, viene riconsegnato ai cittadini. è  servito un lungo lavoro di ristrutturazione, durato circa due  anni, per farne una moderna sala cinematografica al Pigneto, nel  cuore del quartiere Prenestino nel cuore del quartiere  Prenestino. E il 21 aprile è prevista la sua  inaugurazione. «La riapertura di un cinema è di per  sé già un evento straordinario. Questo è  ancor più vero se si tratta di un bene confiscato alla  mafia, che voleva trasformarlo in un supermercato - sottolinea  Dante Pomponi, assessore comunale alle Politiche per le  Periferie, lo Sviluppo locale e il Lavoro - L' operazione che  stiamo realizzando è un segnale di come oggi la lotta per  la legalità si combatte riconsegnando al pubblico un bene  che gli appartiene». La struttura, che era finita nelle  mani della banda della Magliana e rimasta chiusa da una  quindicina d' anni, è stata restaurata con due milioni di  euro stanziati dal Comune di Roma. Sarà composta da tre  sale cinematografiche dove si fonderanno modernità e  tecnologia. Una al piano terra conterà 200 posti e le  altre due, al secondo piano, potranno ospitare 100 persone  ognuna. La programmazione dell' Aquila, che sarà gestito  dalla cooperativa «Il solco», vincitrice di una gara  pubblica, prevede film di prima visione, ma anche rassegne  dedicate di volta in volta a una particolare tematica.  «Come già accaduto per il Parco Collina della Pace  nel quartiere Finocchio - spiega l' assessore - possiamo dire che  uno spazio che la criminalità voleva destinare ai propri  interessi diviene, anche e soprattutto attraverso la  partecipazione dei cittadini, un luogo di incontro per  tutti». Proprio in quest' ottica, alcuni spazi saranno  riservati alle associazioni di quartiere o ad altre  attività. Un modo per consentire un utilizzo quotidiano e  polifunzionale del cinema. Un' esigenza molto sentita dagli  abitanti della zona che hanno combattuto molte battaglie per  salvaguardare questo edificio, che è diventato patrimonio  del Comune di Roma in base alla legge 109 del 7 marzo 1996 sulle  ""Disposizioni in materia di gestione di beni sequestrati o  confiscati"". «La dedica del foyer del cinema a Tom  Benetollo, leader del pacifismo - conclude Pomponi - è il  segnale di una popolazione che nel riappropriarsi del territorio  vuole dichiarare a gran voce che i valori di questa città  sono quelli dell' uguaglianza e dei diritti civili».",14 febbraio 2008,https://ricerca.repubblica.it/repubblica/archivio/repubblica/2008/02/14/dai-boss-della-magliana-alla-citta-tornano.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
'Cento passi' con Peppino ma la storia non è questa,"A proposito dei ""Cento Passi"". Un bel film con un pizzico di  delusione. Come dire, già visto, già sentito.  Perché qui, a Cinisi, la storia la conoscono tutti. Questa  in sostanza l'impressione dei cinisari che hanno visto il film su  Peppino Impastato. I due Comuni, Cinisi e Terrasini, già  da lungo tempo hanno intestato due strade a Peppino. Il film  è stato visto e continua a essere visto, forse con il  desiderio di vedere facce conosciute, comparse, ambienti. La  storia di Peppino forse è stata apprezzata di più  nella seconda parte, quando traspare la vita e il dramma della  famiglia. L'amore della madre, il dramma del padre, diviso fra un  codice di comportamento e la consapevolezza dell'indipendenza  intellettuale del figlio.E poi il fratello Giovanni, ancor giovane e incerto, ma alla fine  deciso ed erede di una responsabilità grande. Il film  realizzato da un regista di mestiere non so se sia piaciuto molto  agli amici di Peppino e ai fondatori del Centro Studi, ma sono  certo che non ha affrontato certi aspetti del suo carattere e  della sua lotta alla mafia. Comunque un bel film e tutto sommato  la dimostrazione che i giovani di Cinisi hanno saputo apprezzare  più delle vecchia generazione la figura di Peppino. Forse  meritava di essere proiettato in piazza, all'aperto, come si  faceva un tempo, in omaggio a Peppino e a quanti hanno  contribuito alla sua realizzazione. Invece è stata fatta  una prima a inviti, con la partecipazione dei rappresentanti dei  partiti. Magari era presente anche qualcuno che non volle  partecipare al funerale per via della tesi dinamitarda, e di  altri che sono sempre alla ricerca di darsi un' immagine  antimafia mentre nella realtà, come diceva Falcone, sono  contigui. I discorsi fatti alla prima e i bla bla bla hanno  confermato che il film entusiasma di più coloro che non  hanno vissuto gli anni in cui la parola mafia non poteva essere  pronunziata, che si accorgono ora del coraggio che bisognava  avere per battersi. C'è stato anche qualche fischio e il  regista forse ha pensato che fosse all'americana, un fischio di  approvazione. Ma a Cinisi non si fischia all'americana. Potevano  essere dei vecchi amici di Peppino. A me personalmente il film  non è piaciuto molto. L'ho giudicato come molti altri  cinesari e terrasinesi che hanno conosciuto Peppino, vittima  della mafia. Allora, quando fu assassinato, anche tra i suoi  sostenitori si disse che la fine se l'era cercata lui e che  bisognava essere strategici. Ovviamente non conoscevamo bene  Peppino. Ed è su questo ruolo, su questo lato idealista di  Peppino che il film secondo noi doveva sottolineare. Ma le  esigenze del mercato e dei produttori cinematografici hanno  trasformato Peppino in un altro «personaggio  positivo». E trasformato Stefano Venuti (indicato come  maestro di Peppino, ma non è vero) come qualcuno che  teneva comizi con un solo ascoltatore: in realtà i suoi  interventi erano più ascoltati e più affollati.  Purtroppo è morto di recente, dopo aver compiuto novanta  anni. Il successo dei ""Cento passi"" intanto sta dimostrando che i  giovani, al di là della fedeltà della vicenda,  sanno apprezzare il senso della vita e l'ironia di Peppino. E  alla fine tutto questo fa piacere.",17 settembre 2000,https://ricerca.repubblica.it/repubblica/archivio/repubblica/2000/09/17/cento-passi-con-peppino-ma-la-storia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
E SQUITIERI TIRA FUORI I PROTOCOLLI DI SION,"BARI - E Pasquale Squitieri rivaluta i Protocolli di Sion. Vale a  dire la propaganda antisemita. La sorprendente uscita del regista  napoletano, candidato per Alleanza nazionale-Forza Italia nel  collegio senatoriale numero quattro (Andria, Barletta, Canosa,  Trani) in provincia di Bari, in una trasmissione dal titolo Ti  voto - non ti voto, una tribuna elettorale andata in onda l'  altra sera su Antenna Sud, emittente che copre la Puglia e la  Basilicata. Al giornalista che gli chiedeva spiegazioni sulle  gravissime affermazioni fatte dallo stesso regista domenica  scorsa, quando al Teatro-Team di Bari - durante la convention  regionale di Forza Italia - parlò di ""tentativi di golpe""  a proposito delle iniziative giudiziarie riguardanti Dell' Utri  (Fininvest) e delle accuse di complicità con la mafia,  Squitieri ha risposto citando nientemeno che i protocolli di  Sion. Si tratta del caposaldo della propaganda antisemita che per  anni ha spacciato la tesi secondo la quale i Protocolli dei Savi  di Sion sarebbero documenti preparati da capi ebraici per la  conquista del mondo, documenti che sarebbero stati trafugati  dalla Svizzera e quindi pubblicati. Invece secondo la versione  ormai accreditata, i Protocolli sono un falso fatto pubblicare  prima della rivoluzione russa dalla polizia zarista per scatenare  la reazione antisemita. Squitieri ha attualizzato questa  ""trovata"" quasi all' inizio della trasmissione alla quale, oltre  ai giornalisti, partecipavano il segretario provinciale del Msi  di Bari, Francesco Amoruso, i candidati dei progressisti Nicola  Colajanni (Pds) e Vito Leccese (Verdi), il rappresentante della  lista Pannella Lucio Albergo e quello del Ppi, l' onorevole  Giuseppe Degennaro. Secondo il regista napoletano in Italia ""c'  è stato un meccanismo che facendo uso di magistratura e  servizi segreti ha cercato di liberarsi di una classe politica  per prenderne il posto. Basta leggere i protocolli di Sion per  dare giorno per giorno le scadenze di quello che è  accaduto in Italia"". Quindi Squitieri ha rincarato la dose: ""Io  mi sono divertito su un quotidiano nazionale - ha aggiunto - a  parlare con il direttore e gli ho detto: adesso ti spiego quello  che succederà domani. Stavo leggendo i protocolli di Sion,  cosa che voi forse non avete letto, ma quelli che sono a Botteghe  Oscure hanno letto molto attentamente perché vengono dalla  Russia del 1890"". Il golpe contro Berlusconi? Il regista non  interrotto ha continuato: ""Questa è una presunzione mia,  libera da uomo libero che nessuno può impedirmi di  esprimere"".",26 marzo 1994,https://ricerca.repubblica.it/repubblica/archivio/repubblica/1994/03/26/squitieri-tira-fuori-protocolli-di-sion.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Decapitata la Cupola della mafia il boss Lo Presti si uccide in cella,,17 dicembre 2008,https://ricerca.repubblica.it/repubblica/archivio/repubblica/2008/12/17/decapitata-la-cupola-della-mafia-il-boss.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Comune, spariti 40 mila euro","I conti non tornavano. Prima una segnalazione del Collegio dei  revisori, poi un' ispezione del Settore Finanziario che ha  scoperto «gravi irregolarità» nei conti dell'  Ufficio per il cantiere municipale. Un ammanco di cassa che  ammonta, solo per il 2005, a circa 40 mila euro. Il Comune  è corso ai ripari e ha rimosso dal suo incarico il  cassiere dell' ufficio, l' esperto contabile Camillo Davì.  Davì lavorava come tesoriere dell' Ufficio per il cantiere  municipale, mansione affidatagli dalla giunta comunale, da maggio  del 2002. E proprio la giunta, qualche giorno fa, lo ha  destituito dall' incarico per trasferirlo in un altro ufficio.  Gli atti sono stati trasmessi in Procura. La magistratura ha  aperto un fascicolo e nei prossimi giorni saranno svolti i primi  accertamenti per risalire agli eventuali responsabili dell'  ammanco. Uno dei primi atti sarà probabilmente l'  audizione del cassiere trasferito. Gli inquirenti avranno il  compito di chiarire se le «irregolarità  contabili», di cui si parla nella delibera di giunta che ha  destituito Davì dal suo incarico, siano imputabili a un  disguido interno o se i soldi siano stati deliberatamente  sottratti. Di sicuro verrà avviata anche un' inchiesta  amministrativa: i conti degli ultimi anni verranno passati al  setaccio per scoprire eventuali altre irregolarità. L'  Ufficio per il cantiere municipale, che ha sede in via Tiro a  Segno, ha in carico diversi servizi. Il principale è la  gestione dell' autoparco, cioè l' acquisto, il noleggio e  la manutenzione delle vetture del Comune. Tra i suoi compiti c'  è anche quello del rifornimento di carburanti e della  gestione delle autobotti comunali. Ma non solo. Tra le altre  funzioni ha anche quella di occuparsi dei lavori di falegnameria  e degli interventi sui vetri. Il direttore generale del Comune  Gaetano Lo Cicero, appresa la notizia, ha emanato una circolare  che riforma la gestione delle casse negli uffici. è stata  eliminata la figura del cassiere e, d' ora in poi, saranno gli  stessi dirigenti a occuparsi della contabilità: i  responsabili degli uffici potranno scegliere se affidare parte  del lavoro a dipendenti di fiducia. Un periodo nero per l'  amministrazione comunale che ha dovuto fare i conti con  più di un intoppo. Dallo stop ai lavori per la  realizzazione di Villa D' Orleans, perché una delle ditte  che si era aggiudicata l' appalto secondo la prefettura di  Catania è in odore di mafia, a via Perpignano. Per la  realizzazione dello svincolo di viale Regione siciliana, il  Comune, dopo un carteggio con la prefettura, ha deciso di non  firmare il contratto definitivo con le ditte che avevano vinto la  gara pubblica. «La nostra linea è sempre la stessa -  dice il sindaco Diego Cammarata, amareggiato per la vicenda - la  battaglia per l' affermazione della legalità si fa  applicando le regole. è l' unica strada. Quando ci si  scontra con situazioni in cui le regole non sono state applicate  correttamente, prendiamo provvedimenti. Ci comporteremo sempre  così, perché ritengo che debba essere la regola  principale che una buona amministrazione deve seguire».",04 novembre 2006,https://ricerca.repubblica.it/repubblica/archivio/repubblica/2006/11/04/comune-spariti-40-mila-euro.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
MISTERBIANCO SCOTTI SCIOGLIE IL CONSIGLIO COMUNALE,"CATANIA In extremis, il Consiglio dei ministri ha deciso ieri  mattina lo scioglimento del consiglio comunale di Misterbianco,  inquinato dalla mafia. Il consiglio era stato sospeso due mesi fa  dal prefetto di Catania, Domenico Salazar, con un decreto nel  quale venivano citati fatti e circostanze che delineavano un  quadro allarmante dei rapporti tra mafia e politica nel centro  alle porte di Catania, a partire dall' omicidio di Paolo Arena,  il segretario della Dc locale ucciso in piazza il 28 settembre  scorso. Ieri era proprio l' ultimo giorno utile, quello della  scadenza del decreto del prefetto. Sono bastati pochi minuti di  riunione per prendere la decisione definitiva. Il decreto di  scioglimento firmato dal presidente della Repubblica e  controfirmato da Andreotti e Scotti cita espressamente la  relazione del prefetto, evidenziando che il consiglio ""presenta  forme di condizionamento mafioso"". Inoltre, continua il decreto,  le ""pressanti forme di pressione a carattere intimidatorio  compromettono la libera determinazione dell' organo elettivo e  determinano la deviazione dell' amministrazione locale dai  criteri di legalità"". Nella relazione presentata dal  ministro Scotti si citano i fatti che hanno portato allo  scioglimento: dallo strapotere sui ""principali settori economici  e produttivi"" della cosca mafiosa di Giuseppe Pulvirenti ""' u  malpassotu"", alla figura di Paolo Arena. Dalle indagini, scrive  il ministro, ""Arena è risultato essere in frequenti  rapporti con Giuseppe Grazioso, pluripregiudicato e genero del '  malpassotu' ' "". Tra l' altro, in un quadro in cui appare  evidente la ""penetrazione della criminalità organizzata  all' interno dell' amministrazione"", Scotti ricorda che l'  attuale vicesindaco, Salvatore D' Agata, risulta sotto inchiesta.  Soddisfatto per lo scioglimento l' ex sindaco Nino Di Guardo,  Pds: ""E' una vittoria contro il comitato d' affari che stava  saccheggiando la città"".",22 dicembre 1991,https://ricerca.repubblica.it/repubblica/archivio/repubblica/1991/12/22/misterbianco-scotti-scioglie-il-consiglio-comunale.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Liberato per un cavillo ora il boss studia Legge,"è tempo di esami anche per i boss in carcere. Non hanno  ancora rotto con il loro passato, ma adesso guardano al futuro da  studenti modello. Chi si è cimentato nella  maturità, chi in vorticose ripetizioni per il fatidico  ""salto"". I più studiosi proseguono il loro corso  universitario. E la Procura di Palermo si è trovata a  districarsi fra autorizzazioni e trasferte delle commissioni d'  esame dietro le sbarre del 41 bis. Pietro Salerno ha 44 anni e  sta scontando l' ergastolo nel supercarcere di Novara. Adesso  è impegnato nella maturità. è ormai in cella  dal dicembre del ' 91: all' epoca era ancora un killer della  cosca di corso dei Mille. Poi sono venuti i processi e le  condanne per gli omicidi commessi quando era poco più che  ventenne. Sembra la stessa adolescenza di Paolo Alfano, che oggi  ha 49 anni: si è dato come obiettivo il diploma di tecnico  agrario, e per questo si sta preparando in carcere. Pure lui al  41 bis, con una condanna all' ergastolo sulle spalle: negli anni  Ottanta era uno di quei sicari di corso dei Mille che aspiravano  all' onnipotenza. La strada per Santa Maria di Gesù era  breve, loro erano ormai ""i corleonesi"" di Totò Riina.  Santino Pullarà era già allora un passo avanti,  aveva un diploma dell' Istituto nautico: da quando è in  carcere, a scontare 30 anni per omicidio, ha tentato di dare  qualche materia a Filosofia. Poi ha preferito conseguire un  secondo diploma, in Ragioneria. C' è chi studia non solo  per passione, ma anche con la speranza di un futuro diverso:  Giusi Vitale, sorella di Vito, il sanguinario boss di Partinico,  dovrà sostenere un esame importante a settembre, un primo  passo del suo nuovo corso di studi da geometra. In carcere,  studia per la maturità anche Nunzia Graviano, sorella di  Filippo e Giuseppe, i padrini di Brancaccio: è finita in  cella perché si occupava degli affari di famiglia.  Domenico Ganci, rampollo di don Raffaele della Noce, ha scelto  molte buone letture durante il processo per la strage Borsellino.  «Ma non è mai riuscito a iniziare un corso di studi  - dice il suo avvocato - per gli eccessivi rigori del 41  bis». La palma degli studenti modello spetta comunque al  clan di Piddu Madonia di Caltanissetta. Carmelo Tasca,  luogotenente del capo, è stato sempre un appassionato di  cavilli legali, come quello che nel ' 99 lo portò fuori  dal carcere dopo una condanna all' ergastolo: i giudici avevano  sbagliato i calcoli sulla scadenza dei termini di custodia. La  sua fuga è durata sino all' anno scorso. Adesso, in cella,  Tasca studia Giurisprudenza: è un gran lettore di libri di  mafia e cita a memoria Giovanni Falcone. Stessa passione per i  codici ha il suo avversario di sempre, Carlo Marchese, padrino  della Stidda di Riesi. Un altro fedelissimo di Madonia, Giancarlo  Giugno, di Niscemi, ha preferito invece Medicina. Ma siamo  già nell' area dei manager di Cosa nostra. Antonino Tusa  era il postino di Bernardo Provenzano per la zona di  Caltanissetta: dopo la condanna per mafia ha iniziato in carcere  gli studi di Agraria. Fresco di nuovi libri è anche Pietro  Aglieri, di certo il più intellettuale fra i boss della  Cupola: è iscritto alla facoltà di Lettere di Roma,  indirizzo teologico. Avrebbe dovuto sostenere il primo esame a  giugno, ma un intoppo nelle autorizzazioni ha fatto slittare  tutto a settembre. E non soltanto dentro il carcere si studia.  Anche i collaboratori di giustizia si cimentano sui libri:  Antonio Galliano, uno degli stragisti di Capaci, è  studente di Economia e commercio e qualche settimana fa ha  sostenuto con successo uno degli esami più difficili del  corso. Calogero Brusca è studente di lettere. Nel tempo  libero, dipinge. Una passione che divide con Salvatore Grigoli,  il killer di padre Pino Puglisi, pure lui oggi collaboratore.",30 giugno 2002,https://ricerca.repubblica.it/repubblica/archivio/repubblica/2002/06/30/liberato-per-un-cavillo-ora-il-boss.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Chi paga il pizzo sarà espulso mafia, la svolta di Confindustria","PALERMO - Invocano l' invio dell' esercito in Sicilia, ma  soprattutto annunciano l' espulsione dall' organizzazione di  chiunque paghi il pizzo. Gli imprenditori siciliani di  Confindustria alzano la testa, messi alle strette da una tornata  di attentati intimidatori senza precedenti nell' Isola.  «Chiediamo l' invio dell' esercito per sostenere le forze  dell' ordine in quello che è diventato un vero e proprio  assalto contro chi non vuole pagare il pizzo», dice Ettore  Artioli, vicepresidente nazionale di Confindustria che ieri ha  preso parte al direttivo straordinario dell' associazione  siciliana. Nell' Isola il clima è rovente, la mafia  è tornata a colpire e si registra una media di un  attentato al giorno alle imprese locali. A far scattare la  reazione è stato però l' attacco diretto a  rappresentanti di Confindustria. In quattro giorni la mafia ha  distrutto due escavatori della ditta dell' imprenditore edile  Andrea Vecchio, presidente dell' Ance catanese e il presidente  della Camera di commercio di Caltanissetta, Marco Venturi, ha  ricevuto nei giorni scorsi una busta con proiettili. Il  palermitano Artioli, delegato dal presidente nazionale Luca  Cordero di Montezemolo, non usa giri di parole: «A questo  punto è opportuno l' intervento dell' esercito, come ai  tempi dei ""Vespri siciliani"" (l' operazione avviata dopo le  stragi mafiose del '92, ndr)», dice Artioli. «Abbiamo  già avanzato questa richiesta al ministero della Difesa -  aggiunge - Il presidente Montezemolo ci ha incoraggiato a  proseguire l' azione in Sicilia, perché nell' Isola stiamo  portando avanti una grande opera per la legalità».  Un' opera che negli ultimi anni ha portato alla nomina di giovani  quarantenni ai vertici dell' associazione nelle province  più a rischio, come Catania, Caltanissetta e Agrigento. I  nuovi dirigenti hanno già espulso dall' associazione  centinaia di finte aziende che non avevano fatturati da anni ma  contribuivano comunque, con i loro manager in Confindustria, alla  nomina di componenti di Asi, Patti territoriali e Camere di  commercio. Ma gli imprenditori siciliani hanno preso un' altra  decisione storica. Per la prima volta hanno inserito, nello  statuto di Confindustria, una norma che prevede «l'  immediata espulsione dall' associazione di chi paga il  pizzo». Il presidente siciliano, Ivan Lo Bello, parla di  «una rivoluzione culturale» alle porte:  «Espellere da Confindustria chi paga il pizzo e non  denuncia è un dovere morale che finalmente viene  riconosciuto in un atto formale», dice Lo Bello. Il  presidente dell' Ance di Catania, Vecchio, su consiglio degli  investigatori ieri si è rifiutato di rilasciare interviste  alla televisione: «Non voglio diventare un bersaglio, anche  se le pallottole non possono uccidermi perché le mie idee  non moriranno mai», dice Vecchio che ha scritto una lettera  al presidente della Repubblica, Giorgio Napolitano:  «Così non si vive - scrive Vecchio - Non siamo noi  ad essere attaccati, ma lo Stato. Provo grande imbarazzo a  scrivere queste righe, non voglio rappresentare solo la mia  impresa e la mia famiglia, ma anche tutti i costruttori  siciliani. Vogliamo sentirci cittadini di un Paese normale.  Nient' altro».",02 settembre 2007,https://ricerca.repubblica.it/repubblica/archivio/repubblica/2007/09/02/chi-paga-il-pizzo-sara-espulso-mafia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Chi guida le inchieste di mafia? In Procura un vertice rovente,"Il giorno della resa dei conti è fissato per domani. Nella  tradizionale riunione di inizio settimana della Direzione  distrettuale antimafia verranno affrontati i nodi posti dalla  delibera del Csm che ha regolamentato la riorganizzazione dell'  ufficio. Per effetto del tetto degli otto anni di permanenza  massima in Dda, sono tagliati fuori dalle indagini antimafia gli  aggiunti Guido Lo Forte e Roberto Scarpinato. Sono due dei tre pm  del processo Andreotti. Per colmo di coincidenza, nella stessa  riunione del plenum la maggioranza di centrodestra del Consiglio  superiore ha anche bocciato le aspettative di un incarico da  procuratore a Terni di Fausto Cardella, il pm che ha  rappresentato la pubblica accusa al processo di Perugia a carico  del senatore a vita per l' omicidio Pecorelli. La questione dei  due aggiunti anziani è stata già al centro del  documento di 34 sostituti che chiedevano a Grasso di sospendere  il concorso per l' allargamento da 22 a 26 posti della Dda. E si  salda con il dissenso manifestatosi nei mesi scorsi sulla  conduzione della collaborazione di Antonino Giuffrè e ora  sulla mancata circolazione interna delle notizie sull' inchiesta  su mafia e politica che coinvolge il presidente della Regione  Salvatore Cuffaro. A sollecitare una riunione urgente per  dibattere proprio dell' inchiesta erano stati dodici sostituti  della Dda. Grasso ha rinviato tutto a lunedì, ma  giovedì scorso, ricevuta la lettera dei dodici, ha immesso  nella rete interna dell' archivio informatico l' ordinanza di  custodia cautelare per l' ex assessore Mimmo Miceli e per gli  altri tre arrestati. Finiti in carcere a sei mesi di distanza dal  primo blitz sulla base delle stesse intercettazioni di cui la  Procura disponeva almeno dall' autunno del 2002. Come l' altra  riunione in cui, pochi mesi fa, Lo Forte e Scarpinato gettarono  sul tavolo le loro dimissioni dalla Dda lamentando di essere  stati tenuti all' oscuro della collaborazione di Giuffrè,  quella di domani sembra essere l' ennesima tappa di un confronto  che si è fatto durissimo. Da un lato i due procuratori  aggiunti, che contano sul sostegno di un gruppo di giovani  sostituti; dall' altro Grasso e il resto dei magistrati della  Procura, con gli altri aggiunti in posizione sostanzialmente  equidistante. Dietro quelle che potrebbero sembrare solo beghe  interne si agitano i fantasmi di inchieste che segnano il passo,  come quella sui «sistemi criminali» che puntava a  cucire in un unico disegno organico la mappa dello stragismo  mafioso dispiegatosi tra il '92 e il '93, saldandosi con le  indagini sui buchi neri di quegli anni: dalla mancata  perquisizione del covo di Riina al ruolo giocato nella difficile  partita tra Stato e mafia dagli interventi tesi a depotenziare il  carcere duro per i boss all' ergastolo. Abbastanza per prevedere,  come fanno in molti, un' altra estate infuocata per la Procura.",06 luglio 2003,https://ricerca.repubblica.it/repubblica/archivio/repubblica/2003/07/06/chi-guida-le-inchieste-di-mafia-in.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Francesco Forgione è stato invitato in Bolivia e ora racconta quello che ha visto,"Il deputato e segretario regionale di Rifondazione comunista  Francesco Forgione è andato in Bolivia su invito  dell'Università di Bogotà. Di seguito racconta la  sua esperienza. APPENA giungi a Bogotà capisci subito che  la «normalità» di questo paese forse è  unica in tutto il mondo. Una guerriglia che dura da 20 anni,  ventisettemila morti ammazzati nel '99, esercito e polizia in  ogni angolo, negozi e locali pubblici presidiati dall'esterno.  È così anche l'impatto all'aeroporto, ricevuto dal  segretario, superscortato, del Partito comunista colombiano,  decapitato negli ultimi dieci anni da circa mille omicidi di  dirigenti e quadri sindacali per mano dei gruppi paramilitari.  L'occasione è un convegno internazionale  dell'università colombiana sul marxismo e le nuove  frontiere della globalizzazione. Sì, perché dopo la  strage di militanti di sinistra nella società, l'unica  agibilità politica rimane nell'università, spazio  libero dove la cultura democratica continua a essere egemone e  dove d'accordo con il rettore la pattuglia di intellettuali  critici si può concedere, per la seconda volta, un  convegno mondiale di opposizione al liberismo. Ovviamente, al  relatore italiano, da Palermo, tocca sviluppare un tema  «conseguente»: mafia e narcocapitalismo. Dove  parlarne se non in Colombia? Da dove stimolarne la riflessione se  non da Palermo? I dati forniti creano un certo effetto anche qui.  L'Europa consuma quasi la metà della cocaina e dell'eroina  prodotta nel mondo. Qui, milioni di campesinos vivono producendo  quattro raccolti all'anno delle note «foglie». Da  noi, nella culla della vecchia civiltà europea,  laboratorio della new economy, migliaia di persone muoiono per il  consumo di quel prodotto. In mezzo, narcotrafficanti, gruppi  criminali, holding mafiose, sofisticate imprese di riciclaggio di  capitali. Quando nell'auditorium dell'università  nazionale, di fronte al rettore e a mille studenti, il relatore  dice che il fatturato delle organizzazioni criminali è  pari al 4 per cento del Pil mondiale, e cioè alla somma  del fatturato del commercio del ferro e dell'acciaio, si nota  l'incredulità della presidenza, ma la fonte citata, il  Fondo monetario internazionale, fuga ogni dubbio. Così  come, spiegando la struttura delle nostre mafie, il controllo del  territorio, i 170 mila miliardi che ogni anno, nella Bella  Italia, guadagnano le cosche e li ripuliscono nei paradisi  fiscali di tutto il mondo, diventa chiaro che il problema non  è solo il narcotraffico. Ovviamente, nei tre giorni di  convegno non si parla solo di questo. Fa un certo effetto sentire  da tutti che il nuovo riferimento culturale e teorico per la  liberazione dell'America latina non è più il  vecchio marxismoleninismo né il guevarismo. Dopo la fase  delle dittature fasciste e militari, qui si studia e si propone  Gramsci e il suo concetto di egemonia. E che dire del rettore,  docente di diritto, che mi chiede del professor Toni Negri, molto  studiato nella sua università e mi invita a salutarlo  dicendomi «che dolor piensandolo in carzero». Quanto  è lontana l'Italia dalla Colombia! Per noi sarebbe  impensabile, in un paese in guerra, con metà territorio  controllato dalla guerriglia ascoltare in videoconferenza in un  convegno pubblico l'intervento del nemico numero uno, il capo  delle Farc, con centinaia di persone in piedi in omaggio al  guerrigliero. E impensabile, forse, anche il mio intervento che,  tra il piano di Clinton per fermare la guerriglia col pretesto  della lotta al narcotraffico e il sostegno alle Farc, non ho  avuto dubbi nello schierarmi con queste ultime. E, per finire,  due ultime note che fanno pensare alla percezione che si ha  dell'Italia e della sua cultura nel mondo e insieme al livello  del dibattito culturale da noi. Un gruppo di giovani mi chiede di  Sciascia e delle sue analisi su mafia e potere. Hanno letto tutto  di lui e stanno fondando il Club Sciascia di Bogotà. Mi  vergogno a dirgli che l'anniversario della sua morte da noi  è passato quasi inosservato. E poi, l'addio. L'ultima sera  si va a bere nel quartiere della Candelaria, cuore antico di  Bogotà, in un locale tanghero, la musica e la passione  triste del Sudamerica. Il direttore del dipartimento di  antropologia mi dice con serenità: «In Colombia il  passato sono i nostri compagni uccisi, il futuro già  domani potremmo non vederlo, per dare senso al presente non ci  resta che la lotta e la rumba». È sopravvissuto a  due attentati, l'ultimo due anni fa con un lanciamissile di  fabbricazione bulgara. Mi chiede di cantare una canzone italiana  che intonava da giovane: ""Bella ciao"". Il caffè diventa  tutto un coro. Lascio la Colombia con un velo di tristezza.  Arrivo in Italia e trovo Storace e Catanoso, i ragazzi di  Salò. Quanto è piccolo il mondo.",17 novembre 2000,https://ricerca.repubblica.it/repubblica/archivio/repubblica/2000/11/17/francesco-forgione-stato-invitato-in-bolivia-ora.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
nessun mafioso,"Se non fossimo siciliani, la scena lascerebbe senza fiato. C'  è un' inchiesta antimafia in cui, a parte il fantasma  Provenzano sullo sfondo, non figura alcun mafioso tesserato. Solo  col ruolo di parlante o comprimario. Invece sono sotto accusa: un  medico ex assessore in galera; un grande imprenditore del sistema  politico sanitario; due carabinieri degli uffici delicati; un  deputato regionale già carabiniere dai mille saperi; un  medico universitario; anche un supermanager di bilanci  disastrati. Il dolce alla fine: il presidente della Regione. E  stavolta gli amici politici degli accusati non ricorrono al  solito reclamo del complotto giudiziario. Poiché siamo  siciliani, non proviamo vertigini. Lo scenario imbastito dall'  accusa risuscita il vecchio fatalismo: «i veri mafiosi sono  loro», con «loro» intendendo «l'  autorità delle istituzioni». Nella stagione delle  stragi, gli esperti dicevano che era la mafia che voleva rendersi  autonoma dai padrini nello Stato. Che si dirà di questa  stagione sotto indagine? Lo Stato voleva rendersi autonomo dalla  mafia?",12 febbraio 2004,https://ricerca.repubblica.it/repubblica/archivio/repubblica/2004/02/12/nessun-mafioso.pa_037nessun.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
LA DIFESA DI SISINIO ZITO ' PARLERO' CON I GIUDICI',"ROMA - Il senatore socialista Sisinio Zito ha dato mandato al suo  avvocato di querelare la Repubblica (""Chiederò un miliardo  di lire da devolvere alla lotta contro la mafia"") per un elemento  di titolo sull' inchiesta della procura di Palmi: ""Il senatore  Zito travolto dalle accuse"". L' esponente psi ha anche annunciato  querela contro l' Unità lanciando parole di fuoco contro  l' inviato del quotidiano Aldo Varano (""E' un piccolo  Vishinsky""), contro il Pds (""Ammorba l' atmosfera del Paese"").  Oggi il senatore chiederà di essere ascoltato dal  procuratore della Repubblica di Palmi, Agostino Cordova. Chiamato  in causa dagli atti giudiziari raccolti dai giudici nel corso di  un' indagine contro la ' ndrangheta della Piana di Gioia Tauro,  Zito ha smentito decisamente di essere stato ""avvisato di reato"".  ""Inutilmente - ha detto - mi sono recato per due giorni al Senato  e al ministero della Giustizia per sapere se fosse giunta una  richiesta di autorizzazione a procedere"". Dopo aver precisato di  non sapere ""niente di niente"" di questa vicenda, Zito nel corso  di una conferenza stampa ha rivendicato di essersi dimesso da  presidente della commissione Sanità subito dopo aver  appreso del coinvolgimento del fratello. ""Ho compiuto un atto che  non mi pare sia dovuto, non essendoci allora, né ora,  qualcosa che mi riguarda - ha osservato Zito - E' stato soltanto  un gesto di civiltà democratica. Sono un senatore della  Repubblica e ritengo che gli uomini politici debbano essere  più trasparenti di un qualsiasi cittadino. Non chiedo  nessun trattamento di favore, ma neanche nessuna accusa e  condanna a priori"". Zito ha ricordato il suo impegno nella lotta  alla mafia in 15 anni di mandato parlamentare. Zito ha difeso a  spada tratta il fratello, vicepresidente della giunta regionale  calabrese contro il quale la Procura di Palmi ha chiesto l'  ordine di custodia cautelare per associazione mafiosa. ""Nessuno -  ha scandito - è più onesto e trasparente del dottor  Antonino Zito. Mi assumo tutta la responsabilità di questa  dichiarazione"".",07 dicembre 1991,https://ricerca.repubblica.it/repubblica/archivio/repubblica/1991/12/07/la-difesa-di-sisinio-zito-parlero.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
' NESSUN PIZZO ALLA MAFIA',"CATANIA - ""Non abbiamo mai pagato tangenti"". Così Fedele  Confalonieri, presidente della Fininvest, ha risposto ieri  durante il processo di Catania ' Orsa Maggiore' che vede alla  sbarra 169 presunti affiliati alla famiglia di Nitto Santapaola.  I giudici volevano sapere se c' era una storia di pizzo dietro l'  incendio doloso del gennaio ' 90 alla Standa di via Etnea a  Catania. All' epoca Confalonieri era anche consigliere di  amministrazione della Standa, un ""consigliere assenteista"" si  è definito, perché non partecipò a tutte le  riunioni del consiglio di amministrazione. Confalonieri ha  dichiarato di non aver mai saputo niente delle richieste di  tangenti dai clan catanesi, nonostante le contestazioni dei pm  che gli hanno ricordato la vicenda del dirigente del Gruppo  Salvatore Sciascia, processato a Milano. ""Siamo stati soltanto  concussi"", ha replicato il dirigente Fininvest. Dopo l' udienza,  Confalonieri ha risposto anche alle domende dei giornalisti,  difendendo Marcello Dell' Utri e negando rapporti del gruppo con  le cosche. ""E' realtà romanzata - ha aggiunto - è  l' ennesima bufala. E questa storia di Dell' Utri che viene in  Sicilia in gran segreto a mediare rasenta il ridicolo"". Anche  Giancarlo Foscale, ex amministratore delegato della Standa e ora  presidente, ha negato pressioni mafiose sia prima che dopo l'  incendio.",25 gennaio 1996,https://ricerca.repubblica.it/repubblica/archivio/repubblica/1996/01/25/nessun-pizzo-alla-mafia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
ALBA FATALE PER IL CLAN DEL CALIFFO,"NAPOLI Sono chiuse le persiane e c' è silenzio nel villino  di via degli Ulivi. Nella casa bunker, costruita come un rifugio  atomico, sono rimaste sole alcune donne del clan Vollaro. A  Portici, congestionato comune alla periferia di Napoli, la  polizia ha decapitato l' organizzazione della potente famiglia  camorristica della zona, i Vollaro, clan noto per le  attività illegali e un tempo anche per le abitudini del  vecchio capo, Luigi, detto il Califfo, che amava tenere sotto lo  stesso tetto, fiero e indisturbato, la moglie e un numero  imprecisato di amanti. Un blitz spettacolare, all' alba di ieri,  ha portato in carcere insieme ad altre tredici persone, Antonio,  chiamato zi' Tonino e Giuseppe, detto Pippo, rispettivamente  fratello e figlio del Califfo. Giuseppe, ragioniere appena  ventenne, era l' erede diretto, il figlio destinato ad assumere  il ruolo del padre, ora in carcere a Spoleto dove sconta un  ergastolo. Sarebbe stato lui il primo a gestire con un titolo di  studio gli affari sporchi di famiglia, per questo era stato  paragonato al figlio del padrino cinematografico, il giovane  Mike, simbolo dell' immagine futura della mafia: doppiopetto  grigio e riciclaggio del denaro sporco in attività legali.  A tradire i Vollaro è stato il controllo di un nuovo  settore produttivo, un ambito nel quale la camorra ha investito  negli ultimi tempi: i videogiochi. La polizia, dopo avere  sequestrato i videopoker in alcuni circoli ricreativi, aveva  scoperto che tutte le sale giochi di Portici, più di  quaranta, si rifornivano dallo stesso noleggiatore, la 3 G,  società di proprietà di Renato, Francesco e  Salvatore Grasso, anche loro arrestati. L' azienda con cinquanta  dipendenti e un fatturato di un miliardo, aveva imposto la  propria merce grazie ad un' alleanza con i Vollaro che impedivano  con minacce, intimidazioni e incendi alle altre società di  distribuire i loro apparecchi e imponevano ai gestori di  consegnare la metà dei guadagni. A fare da mediatore era  Emilio Bonaro. L' uomo, un pregiudicato, aveva contattato i  vecchi noleggiatori e comunicato che ora avrebbero dovuto  cambiare le loro abitudini in fatto di affari. Quelli che hanno  tentato di ignorare il messaggio o di resistere hanno visto  incendiare il proprio locale, gli altri hanno preferito  direttamente chiudere. Chi ha tentato invece di prendere tempo  è stato visitato dalle squadrette degli uomini del clan,  che senza dire una parola si sono limitate a togliere  provocatoriamente la spina. Ora l' azienda è stata  sequestrata, finiti nel deposito della polizia anche i flipper  elettronici e i furgoni che nel giro di tre anni erano passati da  cinque a sessanta. Spenti anche i videogiochi di circa duemila  circoli di Napoli che si rifornivano dalla stessa ditta. Il  procedimento è stato avviato dai magistrati Cafiero e Gay,  e controfirmato dal giudice D' Urso, il blitz guidato da Franco  Malvano, responsabile del commissariato di Portici, il poliziotto  che Sica voleva nella sua task-force. Fu proprio Malvano a  incriminare 850 presunti affiliati ai clan mafiosi e a Portici,  l' estate scorsa, attaccò la mafia degli appalti facendo  arresti anche tra gli impiegati comunali. Il clan Vollaro ora  appare disgregato così come l' harem di cui un tempo si  vantava. Arrestato il Califfo, una delle sue amanti era stata  allontanata, un' altra uccisa e bruciata: di lei è rimasto  solo un tacco a spillo della scarpa.",06 aprile 1990,https://ricerca.repubblica.it/repubblica/archivio/repubblica/1990/04/06/alba-fatale-per-il-clan-del-califfo.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
CANNES 2006 Sorrentino: Farei un film su Lauro,"CANNES - Due anni fa quando il suo film ""Le conseguenze dell'  amore"" era l' unica opera italiana invitata in concorso,  «Ero arrivato in sordina, non mi aspettavo nulla». Il  film fu una rivelazione internazionale: «Adesso temo di  deludere e quindi sono nervoso». Paolo Sorrentino, 36 anni,  napoletano, è l' autore di ""L' amico di famiglia"", uno dei  due film italiani in concorso, (l' altro è ""Il caimano"" di  Moretti). Viso allungato con begli occhi chiari, bella camicia  Armani («un regalo, come lo smoking, dello stilista, sono  estasiato»), timido e intimidito, gli dà una mano l'  orribile usuraio del film, il simpatico, estroverso attore  napoletano Giacomo Rizzo: «Mi dissero, c' è  Sorrentino che cerca uno brutto, anzi bruttissimo, che faccia un  po' schifo, uno proprio come te. Ci andai di corsa. Certo da  ragazzo era stato tremendo, essere brutto, era come avere la  peste. Ma poi mi ci sono abituato, e adesso, a 67 anni, posso  dire che nella vita, con mia stessa sorpresa, non mi è  mancato il successo con qualche donna». Al confronto con il  suo personaggio l' attore Rizzo, dalla lunga e paziente carriera,  pare Brad Pitt: infatti il vecchio usuraio Geremia è laido  nel corpo e ancora più nel cuore, e una specie di frenesia  suicida lo porta a umiliarsi all' estremo; indossa abiti frusti,  trascina una gamba, ha un braccio perennemente ingessato, in mano  un sacchetto di plastica vuoto, «segno massimo di disagio e  solitudine, lo portano certe figure misere che mi capita di  incontrare all' alba», dice il regista. Figura di tetra  turpitudine e di eloquenza viscida, Geremia è avaro e  spietato con gli altri come la vita lo è stata con lui;  eppure gli capita l' inaspettato: una bellissima ragazza che ha  costretto a una umiliante sottomissione sessuale si innamora di  lui. Dice Sorrentino: «Da adolescente ero infestato dall'  acne, anch' io mi sentivo se non orribile almeno brutto, è  un' esperienza che non si dimentica, resta l' insicurezza».  Sia il ragioniere al servizio della mafia di ""Le conseguenze  dell' amore"" che l' usuraio di ""L' amico di famiglia"" si occupano  di denaro in modo criminale o illegale: come tanti personaggi  reali e apparentemente illustri. «Il denaro è  importante non poco, perché ti protegge. Penso anche alla  mia storia personale: a 16 anni ho perso contemporaneamente mio  padre e mia madre, uccisi da una fuga di gas. Io mi sono salvato  perché da tifoso avevo seguito il Napoli a Roma. Mi sono  trovato di colpo con un fratello e una sorella ma senza  più la sicurezza anche economica che viene dai genitori.  Quanto ai miei personaggi, io rifiuto l' illegalità ma  sono affascinato dall' intelligenza criminale. Invece mi fa  orrore la corruzione nello sport che è venuta alla luce  recentemente, perché è inutile e offensiva. Posso  capire Provenzano, ma Moggi proprio no». Perché i  clienti del suo usuraio chiedono prestiti per ragioni futili,  comprare le bomboniere per le nozze, acquistare un titolo  nobiliare, giocare a bingo? «Il futile, l' inutile, oggi  è diventato indispensabile. Non si è poveri  perché non si ha da mangiare, ma perché non si  appare, perché non si fa quella che si chiama bella  figura. è la televisione che ha aiutato questo  imbarbarimento, e mai come adesso proliferano gli usurai, anche  perché le banche prestano solo somme ingenti, pure ai  ladri. Naturalmente c' è una conseguenza politica: un  tempo i poveri votavano a sinistra, oggi votano a destra, non per  l' ideologia, il pensiero che rappresenta, ma per l' immagine di  successo facile per tutti che è riuscita a imporre».  Il suo cinema però non affronta direttamente la politica  «Il teatro della politica non mi interessa, anche se poi  voto, ovviamente a sinistra. Se mai mi potrebbe interessare  scrivere un soggetto sulla Prima Repubblica: perché allora  c' era il male, la DC, che era intelligente, adesso il male,  cioè la destra, è solo banale. E la sinistra  è buona, quindi insignificante. Il mio idolo è  Cirino Pomicino, grandioso nella sua storia politica, ma anche  Gava, Scotti, mi ispirano. Il sogno massimo però è  fare un film sul comandante Lauro, quello era un personaggio  davvero mitico, e non solo per Napoli. Allo stesso modo  preferisco la mafia alla camorra: criminali tutti e due, ma la  prima ha un codice culturale molto più interessante, il  potere maestoso del silenzio funesto, la seconda è  caciarona, esibizionista, volgare, si vanta del numero di  morti». Non ha mai pensato a un soggetto di cui sia  protagonista una donna? «Le donne mi fanno paura,  costituiscono per me un mistero assoluto. Però mi  affascina l' idea della vendetta femminile, tanto più  spietata e assoluta di quella maschile. Avevo scritto una storia,  ispirata a un fatto di cronaca, che raccontava di una donna molto  pia, attiva nel volontariato, che incontrando anni dopo un uomo  che l' aveva lasciata, ne aveva ammazzato la moglie. Purtroppo  è stata rifiutata». Come ha scelto la bellissima del  film, Laura Chiatti? «Dopo una valanga di provini. Oggi le  attrici sono intercambiabili, venendo dal gusto standard dei  concorsi di bellezza e delle fiction televisive, sono tutte  uguali, troppo presto si ritengono dive, quasi sempre non sanno  recitare. Le attrici insostituibili perché brave sono  poche, a me piacciono Licia Miglietta, Anna Bonaiuto, Donatella  Finocchiaro».",26 maggio 2006,https://ricerca.repubblica.it/repubblica/archivio/repubblica/2006/05/26/cannes-2006-sorrentino-farei-un-film-su.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Uno scheletro di tre secoli fa,"Niente messe nere, niente riti macabri. Non è stato  neppure un omicidio di mafia. Le ossa ritrovate la mattina di  domenica sei gennaio nel lago Sirio raccontano un' altra storia,  quello di un ragazzo morto tre secoli fa. Alto, fra i 18 e i 25  anni. Non gli era ancora spuntato il dente del giudizio quando ha  smesso di respirare, nessuno sa come, precisamente dove e  tantomeno perché. Sarò stato un cavaliere, un  contadino o un soldato. Sarà stato per odio o per amore,  impossibile dirlo. Ma un po' dell' anima di un ragazzo del 1700  è finita suo malgrado sotto i microscopi ultratecnologici  del terzo millenio. I primi esami eseguiti dal medico legale  Michele Torre hanno sgombrato il campo da molti dubbi. Ed  è un merito che si unisce alle delusioni che  inevitabilmente porta con sé. Molti genitori speravano di  ritrovare, con la soluzione del mistero del lago, una traccia dei  loro figli scomparsi. Come la signora Franca Saccani di  Cascinette. Che aveva consegnato agli investigatori il Dna di suo  figlio Paolo, studente di Economia e Commercio, uscito di casa il  3 dicembre del 1986 per andare a trovare un amico e mai  più tornato. Come la signora Rosa Sabino di Osasio,  settantasette anni, un fratello sparito nel nulla. Le ossa del  lago Sirio arrivano da molto più lontano. E adesso si  può dire con certezza, che qualcuno, negli ultimi dieci  anni, di quelle ossa ha avuto paura. Un' altra storia nella  storia. Il sacchetto di plastica in cui sono state chiuse non  dovrebbe essere antecedente, per anno di fabbricazione, al 1990.  Un particolare che aveva autorizzato qualche speranza, si pensava  di poter compare il Dna ricavato dalle ossa e chiudere un  cerchio, risolvere un giallo, mettere un punto. E invece questo  è solo l' inizio di qualcosa di impossibile da scrivere.  Forse è successo questo. Un giorno, un uomo, stava  scavando vicino a casa sua. Forse stava piantando un albero,  forse era un lavoro edilizio. Quell' uomo ha trovato i resti di  una ragazzo seppellito nel 1700, senza bara e senza medaglie. Ha  visto le ossa delle braccia, le gambe, la schiena e il teschio.  Si è spaventato, ha scelto di non avere fastidi, magari ha  avuto timore di qualche ritardo nei suoi lavori o forse non  voleva attenzioni. Una cosa è certa: non ha avuto alcun  rispetto di quelle spoglie. E chissà se ha confidato il  suo segreto a un amico, perché questa è una storia  piena zeppa di chissà. Di notte, sicuramente, facendo  molta attenzione a non farsi vedere da nessuno, ha scaricato nel  lago Sirio il sacco della spazzatura. Piccolo, nero e chiuso  bene. Se chi si sbarazzato delle ossa è ancora vivo,  avrà provato una certa inquietudine quando il sommozzatore  Gianni Lancerotto ha pescato il sacco: «L' ho trovato per  caso. C' era un nodo nero che spuntava nella melma». L'  hanno tirato fuori. Insieme, tutti gli appassionati della  società sportiva Aliseo. Era la tradizionale immersione  dell' epifania. Hanno aperto il sacco: prima hanno riconosciuto  una tibia, poi la mandibola. «Ci sono ancora tutti i  denti» ha detto nel suo primo rapporto il professor Torre  al pm Paolo Gualtieri. Le indagini dei carabinieri di Ivrea e del  Nucleo operativo di Torino adesso non hanno più senso.  Qualsiasi reato, se mai n' è stato commesso uno,  sicuramente è già caduto in prescrizione. Dopo  trecento anni. Resta il mistero di un ragazzo arrivato fino a qui  seguendo strade imperscrutabili. Cosa ne faranno? Dove  riposerà? Cosa si potrà sapere di lui? è una  storia di ombra e di luce, di acqua e di terra, vita che resiste  al tempo per sfuggire all' oblio.",28 gennaio 2004,https://ricerca.repubblica.it/repubblica/archivio/repubblica/2004/01/28/uno-scheletro-di-tre-secoli-fa.to_015uno.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
SCOMPARSO IN BRASILE IL FIGLIO DI 'DON TANO',"SAN PAOLO - Leonardo Badalamenti, uno dei principali luogotenenti  di Tommaso Buscetta, arrestato l' anno scorso dalla polizia  federale brasiliana, potrebbe essersi nascosto in Italia.  Badalamenti, che si trovava in libertà condizionata  avrebbe dovuto presentarsi periodicamente alla polizia, ma, da  ieri, è scomparso. Figlio di ""Tano"" Badalamenti, uno dei  boss legati a Buscetta, Leonardo, a quanto si dice a San Paolo,  avrebbe scritto al giudice palermitano Giovanni Falcone per  comunicargli la sua disponibilità a confessare. Contro il  luogotenente di don Masino, la magistratura brasiliana ha  spiccato un mandato di cattura. Nel febbraio scorso, il tribunale  federale di appello, in un processo istruito dal ministro della  Giustizia Ibrahim Abi Ackel, aveva respinto la richiesta di  espulsione di Leonardo Badalamenti. A Brasilia, intanto, il  supremo tribunale federale ha confermato di aver ricevuto, l' 8  settembre scorso, dal giudice Falcone, una comunicazione in cui  il magistrato di Palermo sollecita l' autorizzazione a recarsi in  Brasile per interrogare, per rogatoria, Fabrizio Norberto Sansone  e Lorenzo Garrello e per effettuare accertamenti contabili nell'  azienda di quest' ultimo, la ""Mayor Key Sportswear"". Il  presidente del supremo tribunale dovrà fissare la  settimana prossima la data per l' interrogatorio dei due presunti  mafiosi. Sansone, dal canto suo ha negato di essere al corrente  delle attività di Buscetta legate al traffico di  stupefacenti ed ha detto che conosceva ""don Masino"" solo come  rappresentante a San Paolo della ditta di abbigliamento sportivo  di Betim.",07 ottobre 1984,https://ricerca.repubblica.it/repubblica/archivio/repubblica/1984/10/07/scomparso-in-brasile-il-figlio-di-don.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"OMICIDIO FAVA, NESSUN IMPUTATO","CATANIA Dopo sette anni di indagini e colpi di scena, resta senza  colpevoli l' omicidio del giornalista catanese Giuseppe Fava,  ucciso dalla mafia il 5 gennaio dell' 84. La sentenza istruttoria  sul delitto, depositata ieri, non porterà a nessun  processo: prosciolto l' unico imputato, Domenico Lo Faro e alcuni  indiziati, rimangono da verificare, secondo il giudice istruttore  Alfredo Gari, degli elementi scaturiti dalle rivelazioni del  pentito Giuseppe Pellegriti, che ha accusato il capomafia Nitto  Santapaola di essere il mandante dell' omicidio. Per questo Gari,  a cui l' inchiesta, dopo essere passata nelle mani di molti  giudici, è stata affidata venti giorni prima della  scadenza dei termini, ha disposto la trasmissione degli atti  riguardanti le rivelazioni di Pellegriti all' ufficio del  pubblico ministero. Sarà adesso il pm a decidere se  riaprire l' inchiesta con le norme del nuovo Codice o archiviare  tutto. Malgrado lo spiraglio rimasto, la conclusione amareggia  Claudio Fava, figlio del direttore de I siciliani assassinato in  via dello Stadio: La conclusione era prevedibile, dopo l'  andamento di buona parte di questa inchiesta. Umiliante  soprattutto accusa Fava per come è stata condotta all'  inizio. Un vero ossequio nei confronti di quel sistema di potere  che espresse l' omicidio.",07 giugno 1991,https://ricerca.repubblica.it/repubblica/archivio/repubblica/1991/06/07/omicidio-fava-nessun-imputato.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"DI PIETRO, SFIDA SULLA GIUSTIZIA","MILANO - Se sarà eletto in Parlamento Antonio Di Pietro  non parteciperà ""ad alcun accordo che sia finalizzato a  boicottare il lavoro dei magistrati, nemmeno se a volerlo fosse  il centrosinistra"". Lo scrive l' ex pm nella sua rubrica  settimanale su Oggi, in un articolo in cui ripete che non intende  diventare la guida del Centro politico e critica Silvio  Berlusconi e la sua proposta di modifica dell' articolo 192 del  Codice di Procedura Penale: la proposta del leader del Polo di  ""imbavagliare"" le dichiarazioni dei pentiti - scrive - fa nascere  ""il dubbio che dietro le preoccupazioni di Silvio Berlusconi ci  sia non tanto un sentimento di legalità quanto un  interesse personale di immunità"". Rispondendo alla domanda  di un lettore che gli chiede se sia un bene o un male ""che gli  esponenti dell' Ulivo e quelli del Polo si stiano mettendo d'  accordo sulla riforma della Giustizia"" Di Pietro dice: ""Non sono  tanto convinto che di questo passo si trovi un accordo politico  per riformare la Giustizia"". E aggiunge: ""A proposito: avete  sentito il monito di questi giorni di Silvio Berlusconi? O si  imbavagliano per legge le dichiarazioni dei pentiti, oppure l'  intero accordo sulla Bicamerale potrebbe saltare.Come se modificare la forma di Governo o il modello elettorale  possa dipendere dalla maggiore o minore credibilità  processuale che può essere data ai pentiti di mafia"". ""Sia  chiaro - continua l' ex pm - non è che tutto quello che  dicono i pentiti debba essere preso per oro colato. Tutt' altro.  Bisogna però trovare un punto di incontro tra la  necessità di riscontrare le loro dichiarazioni e la  possibilità di avvalersi del loro contributo (non foss'  altro perchè essi sono, per definizione, coloro che meglio  conoscono il fenomeno mafioso e più possono contribuire a  scoprirlo). Il problema va risolto senza boicottare la  Bicamerale"". Altrimenti, appunto, viene il sospetto che  Berlusconi abbia ""un interesse personale di immunità"".  Dalle stanze della politica, intanto, arriva a Di Pietro un  messaggio dei due leader del primo partito che sostiene la sua  candidatura nel Mugello. Sia Veltroni che D' Alema,  vicepresidente del Consiglio e segretario del Pds, si augurano,  usando quasi le stesse parole, che ""la campagna elettorale si  svolga tra i candidati senza insulti reciproci e, se possibile,  senza querele"". Un riferimento all' annuncio fatto da Di Pietro  di voler rispondere a Giuliano Ferrara solo con le querele. ""Io  credo che Di Pietro vincerà le elezioni"", conclude D'  Alema. E lo conforta il primo sondaggio Datamedia su un campione  di 601 elettori del Mugello: Di Pietro al 45%, Ferrara al 27,3 e  Curzi al 19,1.",17 settembre 1997,https://ricerca.repubblica.it/repubblica/archivio/repubblica/1997/09/17/di-pietro-sfida-sulla-giustizia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Flop del progetto di rinascita cacciati i boss l' Iposas fallisce,"Il governatore Cuffaro ne aveva fatto un simbolo «dell'  impresa siciliana che riparte dopo essere stata ripulita dalla  mafia». La prossima settimana però i commissari  avvieranno la procedura di fallimento per l' Iposas di Vicari:  per mesi hanno atteso che la Regione mantenesse i suoi impegni,  uno su tutti quello di sostenere Pasquale Perrotta, patron della  Calabrese, che aveva presentato a gennaio un piano industriale da  due milioni di euro per rilanciare l' azienda entrata in crisi  dopo il taglio all' indotto voluto dalla Fiat. L' Iposas  realizzava i paraurti e componentistica per la fabbrica torinese.  «La Regione non ci convoca da cinque mesi e adesso non  possiamo fare altro che portare i libri in tribunale e avviare la  procedura di fallimento», dicono i commissari. La Regione,  con i sindacati e Perrotta, aveva firmato all' inizio del 2006 un  protocollo d' intesa nel quale si impegnava a finanziare la fase  di start up, ma soprattutto a dare una copertura istituzionale  all' imprenditore che andava a riaprire una fabbrica in un  territorio difficile, dove la mafia in passato decideva perfino i  turni di cassa integrazione piuttosto che le commesse che l'  Iposas doveva avere. Nel 2004 l' azienda viene ripulita dalla  mano di Cosa Nostra. Lì la faceva da padrone Salvatore  Umina, colonnello di Bernardo Provenzano. Andati via i boss,  Umina aveva fatto assumere molti suoi famigliari, l' Iposas entra  in crisi perché la Fiat dal 2005 ha praticamente tagliato  l' indotto in Sicilia. L' azienda della famiglia torinese Gizzi  chiude dopo trent' anni perché non ce la fa più.  Arrivano i commissari che tentano di salvare il sito produttivo.  Cercano imprenditori e l' unico che si fa avanti è  Perrotta che lì aveva intenzione di creare uno  stabilimento per la realizzazione di cassonetti della raccolta  differenziata. Sarebbe stata la salvezza per i 45 operai in cassa  integrazione. Già pronto, grazie alla legge 181/89 sul  rilancio industriale, un finanziamento per il 70 per cento a  fondo perduto. I soldi per l' avvio del piano li doveva mettere  Sviluppo Italia, che però aveva le casse vuote così  si era fatta avanti la Regione: «Nella finanziaria è  pronto un emendamento ad hoc per recuperare le risorse necessarie  all' avvio dell' azienda, salveremo l' Iposas», aveva  assicurato dalla Regione. Tutto però è rimasto  lettera morta e adesso l' Iposas fallirà con il rischio  che i 45 operai, finita la cassa integrazione straordinaria ad  ottobre, rimangano anche senza sussidio con la certezza di non  tornare a lavorare in azienda. «Abbiamo chiesto un incontro  urgente al Prefetto Giosué Marino - dice Francesco  Piastra, della Fiom Cgil - per capire i motivi che hanno fatto  andare in fumo un piano di rilancio già pronto. A questo  punto deve essere coinvolta la Fiat che potrebbe anche con una  piccola commessa salvare l' Iposas, e deve intervenire il governo  nazionale perché è assurdo che un azienda lavori  quando ci sono i mafiosi che la gestiscono e chiuda quando sono  le istituzioni che si devono impegnare». a. fras.",25 giugno 2006,https://ricerca.repubblica.it/repubblica/archivio/repubblica/2006/06/25/flop-del-progetto-di-rinascita-cacciati-boss.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Il procuratore 'Un clima davvero teso',"TRANI - Non è teppismo e non è mafia, dice il  sindaco di Andria Vincenzo Caldarone. E allora cos' è  questa bomba che non fa anni ma diffonde paura e ingigantisce i  fantasmi di una città allo stremo. Lo Stato va ad Andria.  Il questore Franco Malvano a un sopralluogo nella notte, poi  manda investigatori di supporto. Che assieme ai carabinieri hanno  avviato una indagine difficile ma non impossibile. Ne è  convinto il procuratore aggiunto di Trani, Pasquale Drago, nel ci  ufficio ieri mattina c' è stato un vertice, con i  magistratri incaricati delle indagini, i sostituti Maralfa e  Antonucci, per fare il punto sulla situazione Procuratore Drago,  vi siete fatti un' idea su chi ha potuto mettere la bomba al  municipio di Andria? «Siamo ancora all' inizio, stiamo  valutando diversi elementi. Siamo in presenza di due episodi che  forse hanno moventi diversi, la bomba al vigile urbano e quella  al Comune». Ma almeno avete individuato alcune piste  investigative? «In linea di massima sì. Ci muoviamo  su due direzioni, senza escluderne altre. Potrebbe trattarsi di  qualcuno ce l' ha con la Pubblica amministrazione, qualcuno che  tenta così una rivalsa, e allora valuteremo eventuali atti  che potrebbero avere danneggiato interessi privati. Poi c'  è la questione dei contrasti politici, dello scontro tra  maggioranza e opposizione. Ad Andria c' è una situazione  bollente sotto questo profilo, che desta allarme sociale. Dal  punto di vista della criminalità organizzata, invece, la  situazione è migliorata e il muro di omertà, sono  fiducioso, potrebbe sgretolarsi aiutandoci a capire cosa  effettivamente è accaduto, cosa sta accadendo».",03 marzo 2001,https://ricerca.repubblica.it/repubblica/archivio/repubblica/2001/03/03/il-procuratore-un-clima-davvero-teso.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
'COSI' LA P2 VUOL CONTROLLARE L' INFORMAZIONE',"ROMA La scalata di Berlusconi alla Mondadori e ai suoi giornali  le ricorda la conquista del Corriere della Sera da parte di  Gelli, Ortolani e Tassan Din. Tina Anselmi fa appello alla  esperienza accumulata come presidente della commissione  parlamentare d' inchiesta che fra l' 81 e l' 84 indagò  sulla P2 per giudicare il presente: Come fu giustamente messo in  risalto dalla nostra commissione, l' operazione di Gelli sul  Corriere fu un' operazione politica. Fu l' operazione politica  che dimostrò come gli obiettivi della P2 non fossero  soltanto d' affari. Questa è la ragione per cui bisogna  guardare con preoccupazione a quello che sta avvenendo oggi nell'  informazione. All' interno della concentrazione che Berlusconi  sta creando si ricollocano tutti gli uomini della P2. Un'  operazione politica analoga a quella di allora. Le inchieste dei  ministeri A Roma di passaggio (parte domani per Mosca) Tina  Anselmi è un' altra volta investita dal problema della  loggia segreta del Venerabile. Walter Veltroni, della segreteria  comunista, le ha scritto una lettera chiedendole di scendere in  campo, di mobilitare i parlamentari sensibili a questo problema  in una sfida ormai non più rinviabile. La parlamentare  democristiana non ha molti motivi di ottimismo. Al di là  delle concentrazioni editoriali, come il suo collega di partito e  di corrente, Guido Bodrato, anche lei vede una zona oscura, dove  la politica diventa conservazione e normalizzazione, e, alla fine  del tunnel, compare una revisione del sistema italiano in senso  plebiscitario. Ma il popolo, la gente, nello schema della P2 non  è davvero libero di decidere e di scegliere. E questa  è la fine della democrazia. Come rispondere, dunque, alla  richiesta di Veltroni? Cosa pensa che sia possibile fare? Non so  bene perché Veltroni si rivolga a me. Io non ho ricette,  né soluzioni facili. Non so come sia possibile riaffermare  una condanna per ciò che è stato e per ciò  che tuttora esiste. Certo, il Parlamento può chiedere al  governo i risultati delle commissioni che i singoli ministeri  avrebbero dovuto istituire dopo la fine dei nostri lavori. Dopo  che riaffermammo la validità delle liste di Gelli. Il  Parlamento, come? Basta un deputato, un senatore. Basta un'  interrogazione parlamentare. Non sarebbe più efficace se  parlamentari di diversi partiti firmassero la stessa  interrogazione? Appena torno da Mosca io cercherò le firme  di colleghi democristiani. Lo stesso spero che facciano almeno  quei partiti che firmarono la relazione e la approvarono in  Parlamento: Dc, Pci, Psi, Pri, Sinistra Indipendente.  Probabilmente, più gruppi siamo, più interrogazioni  presentiamo meglio è. I comunisti chiedono che venga  riaperta la commissione d' indagine, per riaprire quei capitoli  chiusi troppo in fretta, o per esaminare lo stato di  vitalità attuale della loggia. Che ne pensa? Tina Anselmi  rinvia la risposta. Non sembra persuasa. Forse ritiene che quel  miracolo che portò nel 1984 alla quasi unanimità  sulla sua relazione non si ripeterebbe. Forse teme che attraverso  abili manovre alla fine ne uscirebbe una commissione fatta quasi  esclusivamente di parlamentari non estranei alla logica piduista.  Ciononostante il suo giudizio sulla situazione attuale è  molto grave: Negli anni scorsi, le forze politiche fecero un  patto silenzioso. Dissero: chiudiamo, non parliamo più  della P2. Così gli uomini di Gelli ne hanno approfittato,  e in questo silenzio hanno rimesso in piedi la struttura, il loro  potere, hanno ristabilito una loro presenza in aree così  significative che oggi il problema riemerge. A contrastarlo,  insiste Tina Anselmi, dovrebbero essere i partiti per primi.  Dovrebbero dare un segnale per avvertire che chi ha  responsabilità politiche non può dare coperture,  non può essere complice di operazioni piduiste.  Altrimenti, se questo non accade, tutto il resto è  finzione.... Anche il giudice Felice Casson, titolare a Venezia  di tante istruttorie sull' eversione, in un articolo scritto per  Il Mattino di Padova, La Tribuna di Treviso e La Nuova Venezia,  esprime un giudizio pesantissimo sui legami politici della P2:  Verso la conclusione dei suoi lavori la commissione P2 si  imbattè in nomi ' grossi' (per esempio qualche presidente  del Consiglio, e un presidente della Repubblica i cui contatti  con Gelli sono ancora tutti da approfondire) e in vicende a dir  poco sconcertanti. Un senatore, membro di quella commissione,  riferì di essere rimasto letteralmente sconvolto per gli  scenari, originariamente impensabili e imprevedibili, che stavano  emergendo. Qualcuno cominciò a parlare di struttura  parallela ai servizi di sicurezza e che dipendeva dalla Alleanza  Atlantica. Pagarono solo i pesci piccoli, gli altri se la  cavarono con poco o nulla e ora, per di più, stanno  tornando a galla. E tutto ciò succede perché la  struttura della P2 non pare esser stata toccata, né  individuata nelle sue linee fondamentali. La ricetta comunista  sembra dunque quella di una nuova commissione d' inchiesta. Ieri  il responsabile del Pci per la sezione Stato e diritti, Cesare  Salvi, si è detto favorevole alla ricostituzione di una  commissione per verificare se e in che modo il governo ha  utilizzato i risultati della commissione Anselmi. Sarebbe  importante che la nuova commissione potesse inseguire le piste  che portano all' intreccio fra mafia e poteri occulti. Le  inchieste sul delitto Mattarella e sulla strage di Bologna dice  Salvi hanno già fornito elementi in questo senso. Non meno  preoccupante è quanto sta emergendo sui rapporti tra  mafia, esponenti politici di partiti di maggioranza e logge  massoniche in Sicilia e in particolare a Trapani. La  mobilitazione di Dp e Verdi Sollecitazioni al governo,  interrogazioni, lettere a Nilde Iotti: anche Dp e i Verdi si  mobilitano, sulla scia del caso dell' ammiraglio Geraci che il  ministro della Difesa, Mino Martinazzoli, sta nuovamente  esaminando. Edo Ronchi (dei Verdi arcobaleno) si rivolge al  presidente della Camera affinché solleciti il governo a  rispondere a una lunga serie di interrogazioni sia su Geraci che  sull' ammiraglio D' Agostino. In una nuova interrogazione, fra l'  altro, i Verdi ricordano alcuni punti della vicenda e citano una  parte della motivazione con cui il generale Monastra  impartì a Geraci una sanzione (poi annullata dal Tar) di  cinque mesi di sospensione: Per aver aderito alla Loggia P2 in  violazione dell' articolo 212, in relazione all' articolo 18  della Costituzione e per aver tenuto durante lo svolgimento del  procedimento disciplinare... un comportamento reticente e non  consono ai doveri del suo status di ufficiale e ammiraglio. Un'  altra interrogazione l' hanno presentata al Senato i Verdi  arcobaleno Corleone e Guido Pollice: chiedono ad Andreotti se  Martinazzoli fosse al corrente del fatto che il nome dell'  ammiraglio era nelle liste della P2; se Geraci ha querelato Gelli  per averlo inserito nelle liste; se sapeva che De Mita si era  rifiutato di promuoverlo. Infine anche Dp propone, in una lettera  ai presidenti delle Camere, di istituire di nuovo la commissione  d' inchiesta sulla P2.",11 gennaio 1990,https://ricerca.repubblica.it/repubblica/archivio/repubblica/1990/01/11/cosi-la-p2-vuol-controllare-informazione.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
La Malfa: una sentenza Famiglia 'soddisfatta',"«Guardi, il mio lavoro è finito a giugno '99, quando  ho depositato le motivazioni della sentenza di primo grado, ma  credo, in ogni caso, che sia un erorre personalizzare i  processi». Francesca La Malfa, giudice estensore della  sentenza emessa dal tribunale l' 8 aprile di tre anni fa, non  presta il fianco ai commenti fatti nelle ultime settimane, alle  frasi che hanno legato il suo nome ad aspetti politici della  vicenda. «Io non mi innamoro mai di un processo, il mio  ruolo termina con la sentenza - spiega - Sono stata tirata in  ballo anche di recente, quando si è cercato di dare, su  articoli di stampa, un' interpretazione politica del processo  Petruzzelli. Io credo, al contrario, che ognuno debba svolgere il  suo ruolo: i magistrati devono fare i magistrati, gli avvocati  devono difendere i loro assistiti e via dicendo». Stringate  le sue valutazioni sulla sentenza: «Apprezzo il lavoro  svolto dai giudici di secondo grado - dichiara - per la  complessità dell' onere. Quello che avevo da dire sulla  vicenda l' ho scritto nelle 2.680 pagine di sentenza, apprezzate  da chi le ha lette». La mancata contestazione dell'  articolo 7, addebitato a Pinto in primo grado? «Era una  parte complessa dal punto di vista tecnico - spiega - È  un' aggravante difficile da motivare. In primo grado abbiamo  svolto un' istruttoria incidentale, abbiamo fatto un processo nel  processo, per accertare l' esistenza di un' associazione mafiosa  operante nel borgo antico e capeggiata da Tonino Capriati.  Abbiamo sentito dieci collaboratori di giustizia, ma le prove a  nostra disposizione erano molto limitate: in secondo grado hanno  valutato sulla base delle nostre risultanze. Leggeremo poi le  motivazioni». Soddisfatto, «molto soddisfatto»  l' avvocato di parte civile Ascanio Amenduni, che difende gli  interessi del 75 per cento degli eredi del Petruzzelli,  «soprattutto dopo i momenti di forte burrasca che ha  vissuto il dibattimento di secondo grado - ha detto - quando ho  avuto la netta sensazione che fosse stata innescata una spirale  di delegittimazione della Corte. Ciò non avveniva nell'  aula di udienza ma attraverso i giornali sui quali qualcuno  invocava anche che il processo venisse celebrato in un' altra  città». Si riferisce ai rapporti economici tra i  familiari di due dei tre giudici che hanno giudicato Pinto e i  proprietari del teatro. L' avvocato Amenduni sottolinea anche che  il tentativo di delegittimare i giudici è avvenuto  «in un preciso momento storico del processo, cioè  quando i giudici hanno rigettato tutte le richieste della difesa  di Pinto di riaprire parzialmente il dibattimento. In quei  momenti - ricorda - si è capito che il processo era a  rischio di avvelenamento, di inquinamento, che si era persa la  bussola in un mare in burrasca ». E precisa: «La  famiglia non ha mai fatto richiesta di essere ammessa al  programma che prevede benefici economici per le vittime della  mafia. La famiglia voleva solo nome e cognome dell' incendiario e  ora, seppure non definitivamente, quel nome lo conosce».",07 aprile 2001,https://ricerca.repubblica.it/repubblica/archivio/repubblica/2001/04/07/la-malfa-una-sentenza-famiglia-soddisfatta.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"DIANA STRESSATA, SOFFRE D' EMICRANIA","LONDRA - Pallida e con gli occhi arrossati dal pianto, la  principessa Diana lunedì sera ha abbandonato un gala di  beneficenza di cui era l' ospite d' onore. Buckingham Palace  parla di attacco di emicrania, ma per la stampa popolare  britannica è già dramma. ""Quanto potrà  sopportare ancora questa povera ragazza?"" si interrogava ieri il  Daily Mirror, secondo il quale la moglie separata del principe  Carlo è una donna sola e sofferente, sottoposta a crudele  pressione da parte della ""mafia"" di palazzo reale. I giornali  londinesi hanno riferito che la principessa è rientrata a  Kensington palace, si è messa a letto ed un medico  è stato chiamato al suo capezzale. Gli articoli sul malore  di Diana sono accompagnati da schede tecniche sull' emicrania e  da interviste a luminari della medicina che spiegano come questo  sia un disturbo ricorrente in chi è sottoposto a un  continuo stress. Anche la scienza, dunque, conferma le sofferenze  della principessa.",03 novembre 1993,https://ricerca.repubblica.it/repubblica/archivio/repubblica/1993/11/03/diana-stressata-soffre-emicrania.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Grasso: 'Ecco la dimostrazione l' antimafia crea sviluppo sano',"Procuratore Pietro Grasso, la nuova convenzione fra la Regione e  le strutture sanitarie di Aiello, sotto sequestro da cinque mesi,  è il primo effetto della vostra inchiesta nata dalle  dichiarazioni del pentito Antonino Giuffrè. Porterà  un bel risparmio per le casse pubbliche, è soddisfatto?  «è un primo importante passo avanti. Sin dall'  inizio dell' inchiesta, il nostro ufficio ha seguito con  particolare attenzione la sorte delle imprese che venivano  coinvolte: non potevamo consentire che venissero messi a rischio  tanti posti di lavoro. Abbiamo fatto quello che era nelle nostre  possibilità: siamo davvero soddisfatti, anche  perché il lavoro di questi mesi è stato lungo e  difficile. L' accordo che è stato adesso stipulato  è un messaggio di speranza per l' imprenditoria sana e per  tutta la società. Vuol dire anche che il lavoro della  magistratura non mette in crisi l' economia, ma crea nuove  occasioni di sviluppo sano». Spesso, purtroppo, le aziende  sequestrate chiudono nel giro di pochi mesi. Con tutti i problemi  che ne conseguono per i posti di lavoro. Cosa si può fare  perché il caso delle imprese Aiello non resti isolato?  «A dire il vero, ci sono anche altri casi che hanno avuto  un esito positivo. Prendete il San Paolo Palace Hotel: dopo il  provvedimento della magistratura, l' amministrazione giudiziaria  ha avuto la capacità e la forza di garantire i posti di  lavoro e portare la struttura a livelli di eccellenza».  Cosa accade alle altre aziende sequestrate che finiscono male?  «Viene tolta la fiducia all' impresa, che è il  patrimonio più importante per operare sul mercato. Le  banche iniziano a tagliare i finanziamenti, le eventuali  liquidazioni da parte di enti pubblici si bloccano». Chi  potrebbe conferire nuova fiducia alle imprese sequestrate?  «è il compito degli amministratori giudiziari: se  fanno bene il loro lavoro, nell' interesse della  collettività, l' azienda non avrà alcun problema a  proseguire la sua attività nel migliore dei modi».  Procuratore, com' è possibile che per anni le casse  pubbliche abbiano pagato a Michele Aiello cifre così  esorbitanti, fino al 75 per cento in più rispetto a quello  che oggi è la norma? «Evidentemente adesso sono  state eliminate le prestazioni di favore. Spero che arriveranno  risultati altrettanto buoni per le imprese edili sequestrate ad  Aiello: intanto, grazie all' amministrazione giudiziaria, i  lavoratori hanno potuto godere della cassa integrazione».  Il processo per le misure di prevenzione ad Aiello è  appena all' inizio. La difesa dell' imprenditore bagherese  dà battaglia in aula, sostiene di potere dimostrare  facilmente che quei beni non sono della mafia. Cosa risponde la  Procura? «Proseguiamo sulla nostra strada». Pietro  Grasso sorride e dice: «In ogni caso, se poi il Tribunale  per le misure di prevenzione dovesse darci torto e dovessimo  restituire i beni sequestrati, saremmo comunque sereni.  Restituiremmo un patrimonio integro, anzi di più, con  ancora molte prospettive di sviluppo».",26 agosto 2004,https://ricerca.repubblica.it/repubblica/archivio/repubblica/2004/08/26/grasso-ecco-la-dimostrazione-antimafia-crea-sviluppo.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
IN SICILIA CANCELLATI CENTO CLUB,"PALERMO - Ammaina-bandiera forzato in Sicilia per cento club di  Forza Italia ai quali, dopo un accurato screening, non è  stata concessa la ""patente"" per guidare le truppe berlusconiane  nell' isola. Ma la mafia - chiariscono subito i responsabili del  movimento, a scanso di spiacevoli equivoci - non c' entra nulla.  Semmai c' era il rischio di farsi risucchiare negli schemi del  vecchio sistema dei partiti. I club bocciati non avevano capito  ""lo spirito del movimento"". ""Le cancellazioni - ha spiegato Salvo  La Porta, coordinatore per la Sicilia dell' Anfi, l' Associazione  nazionale dei club di Forza Italia - sono state decise per  mancanza dei requisiti necessari ed in particolar modo per l'  insufficiente numero di aderenti per poter operare"". Dunque,  niente mafia. ""Non abbiamo accertato in nessun caso - sottolinea  ancora La Porta - inquinamento improprio dell' attività  politica. Molti dei club cancellati (Un centinaio su 1200  esaminati) dimostravano di non aver capito lo spirito che ci  anima e di aver scambiato i circoli con le vecchie sezioni di  partito"". I club cancellati erano sorti come funghi alla vigilia  delle elezioni. A chiunque bastava un piccolo quartier generale,  alcune decine di iscritti, ed ecco issata su un balcone un' altra  bandierina di Forza Italia. Ma i responsabili del movimento in  Sicilia, passata l' euforia della vittoria, hanno dichiarato  bloccate le adesioni al movimento per frenare quella che hanno  definito ""l' irresistibile voglia di salire sul carro del  vincitore"".",28 aprile 1994,https://ricerca.repubblica.it/repubblica/archivio/repubblica/1994/04/28/in-sicilia-cancellati-cento-club.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Rifiuta la prostituta: aggredito,"Ha raccontato di aver bloccato improvvisamente l' automobile per  evitare di tamponare la vettura che lo precedeva e di essere  stato letteralmente preso d' assalto da una prostituta nigeriana,  che si è infilata nell' abitacolo per offrirgli i suoi  servigi. G.N., commerciante cinquantenne di Torino, era in coda  in via Postiglione, a Moncalieri, dietro due auto i cui  conducenti parlavano con un gruppo di prostitute. Avrebbe tentato  di superare, ma in quel momento una delle ragazze gli avrebbe  improvvisamente la portiera per salire a bordo e offrirgli le  proprie prestazioni per 200 euro. G.N., secondo il racconto che  lui stesso ha fatto ai carabinieri della compagnia di Moncalieri,  avrebbe rifiutato, invitando invece la prostituta a scendere  dall' automobile. Ma questa prima avrebbe insistito, per poi  accontentarsi di 80 euro per allontanarsi. Al nuovo rifiuto dell'  uomo, si sarebbe impadronita delle chiavi, strappandole dal  cruscotto e gettandole dal finestrino. L' uomo avrebbe allora  aperto la portiera, per cercare di riprendersi le chiavi, ma  verrebbe a quel punto aggredito da quattro prostitute, una di  loro armata di bastone, con il quale avrebbe anche danneggiato il  cofano dell' auto. G.N. riesce solo allora a sottrarsi, aiutato  anche da altri automobilisti, e chiama i carabinieri. A loro  indica due delle prostitute che lo avrebbero aggredito, V.M., 32  anni, clandestina giamaicana, e M.O., 21 anni, nigeriana, anche  lei non in regola. Vengono arrestate dai militari dopo una breve  colluttazione nella quale procurano loro pure qualche  lesioni.",26 settembre 2002,https://ricerca.repubblica.it/repubblica/archivio/repubblica/2002/09/26/rifiuta-la-prostituta-aggredito.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
L' Aspromonte come la Bolivia,"PALMI (p.ser.) - L' affare supera i cinquemila miliardi all'  anno. E si tratta di una stima prudente. Solo le piante di canapa  indiana scoperte e distrutte alla radice - seicentocinquantamila  circa in due mesi - avrebbero attivato un giro illegale di mille  miliardi circa. L' Aspromonte come la Bolivia. Qui si produce  ""erba"" in quantità: negli orti e nei terreni demaniali che  pochi sanno raggiungere, nel vallone dell' ""homo morto"", sui  piani di Steccato e di Zervò, sulle balze di Platì  e di San Luca, nei terreni di nessuno di Piminoro, Oppido  Mamertina e Castellace, nei piani di Carmelia, o ancora nelle  sterminate campagne di Sinopoli, Melicuccà, Seminara e  Cardeto, luoghi che un tempo segnavano la ""geografia dei  sequestri"" e adesso nascondono le piantagioni di canapa indiana.  ""E' il nuovo filone di interesse della mafia - spiega il capitano  Pietro Oresta, che comanda la compagnia dei carabinieri di Palmi  e per tutta l' estate lavora a scovare e distruggere le  piantagioni - basti pensare che una pianta di canapa indiana ha  un valore di circa un milione e mezzo di lire e qui di piantine  ne troviamo centinaia di migliaia ma non le troviamo certamente  tutte"". Anche Enzo Macrì, sostituto procuratore nazionale  antimafia, non ha dubbi: dietro l' affare c' è la '  ndrangheta che mantiene ancora il controllo del territorio e ha  un' organizzazione capillare in tutte le città italiane  per smerciare il prodotto. è questo il nuovo scenario d'  indagine a cui la magistratura dedica particolare attenzione  visto che ci sarebbero già dei morti, come il boss di  Piminoro, Paiano, eliminato perché pretendeva di imporre  all' ""erba"" prodotta nella sua zona un prezzo che avrebbe  squilibrato il mercato. I campi di canapa indiana sono dunque la  nuova frontiera della criminalità organizzata. Ci vuole  poco. I semi ci sono in abbondanza. Il resto lo fa natura.  Bastano sole e acqua. E qui ci sono. Le foglie della canapa  indiana vengono essiccate sul luogo prima di essere mischiate a  tabacco e messe sul mercato, col nome di ""calabresella"" che nel  giro - soprattutto romano - sta a indicare erba pregiata, di  ottima qualità, con un principio attivo molto alto, come  spiega nelle sue relazioni il maresciallo Leva addetto al  gabinetto di analisi per stupefacenti che il comando generale  dell' Arma ha fatto sistemare a Reggio da quando la ""roba""  è diventata l' affare principale dei clan del Tirreno e  dello Jonio.",20 agosto 2000,https://ricerca.repubblica.it/repubblica/archivio/repubblica/2000/08/20/aspromonte-come-la-bolivia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
L' ipotesi serial killer per la prostituta uccisa,"L' hanno trovata seminuda e distesa supina all' interno di una  cabina elettrica trasformata in un' alcova di cemento per  lucciole, nel parco della Pellerina. Accanto a lei i vestiti, le  scarpe, le tracce dei tanti rapporti sessuali consumati in quello  spazio angusto al riparo da sguardi indiscreti. La porta era  socchiusa. Un passante incuriosito l' ha aperta, domenica  mattina, nel giorno della Pasqua, e si è trovato davanti a  un corpo senza vita e indumenti: una nigeriana di 30 anni, una  prostituta, uccisa, con ogni probabilità, da almeno  quattordici ore. Sul suo corpo nessun segno apparente di  violenza, ma i carabinieri del nucleo operativo non hanno molti  dubbi: si tratta quasi sicuramente di un omicidio, di un delitto  passionale. E fra le diverse ipotesi avanzate, c' è anche  la più inquietante: chi ha ammazzato quella donna potrebbe  essere un cliente, e forse un killer seriale. Ma gli inquirenti  per ora sono cauti e stretti nel riserbo assoluto delle indagini,  e prima di sbilanciarsi aspettano l' autopsia che sarà  eseguita oggi dal medico legale Roberto Testi. Chi ha ucciso la  prostituta nigeriana le ha portato via la borsetta, con i soldi,  il cellulare, i documenti. Ma in poche ore i carabinieri sono  riusciti a identificare la donna che a prima vista sarebbe stata  soffocata: è il collo infatti l' unica parte del suo corpo  che appare tumefatta. Solo l' esame autoptico però  darà certezza a quella che sembra essere al momento l'  ipotesi più plausibile. Quella di un cliente che si  apparta con la prostituta, e dopo aver consumato un rapporto  sessuale all' interno della cabina, la soffoca, le ruba la  borsetta e scappa, lasciandola riversa sulla schiena, ancora  mezza svestita. Pochissimi tuttavia i segni di una violenza quasi  certamente consumata, tanto che il primo medico legale  intervenuto sul posto, subito dopo il ritrovamento, una  dottoressa dell' Asl 1 che ha constatato il decesso, ha subito  ipotizzato una morte naturale. Tuttavia la procura (a coordinare  le indagini è il sostituto procuratore Alberto Benso) e i  carabinieri del Nucleo operativo hanno subito fatto scattare le  indagini per omicidio, interrogando le altre prostitute che sono  solite appartarsi in quelle cabine, a ridosso del Luna Park all'  interno della Pellerina. L' inquietante ipotesi di un seriale  delle prostitute potrebbe essere supportata da altri casi di  omicidi rimasti irrisolti, come quello di Joy Isoken, 25 anni,  ammazzata nel dicembre 2004 con un colpo di fucile all' addome  nei pressi di un boschetto dove era solita appartarsi appena  fuori Ciriè. L' indagine del pm Manuela Pedrotta è  durata anni, ma del killer nessuna traccia.",25 marzo 2008,https://ricerca.repubblica.it/repubblica/archivio/repubblica/2008/03/25/ipotesi-serial-killer-per-la-prostituta.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Botte, abusi sessuali, lavoro nero il telefono dei bambini racconta","Palermo è in prima linea nella difesa dei minori vittime  di abusi e violenze. Con i fondi dell' operazione ""Fabbrica del  sorriso"", la centrale operativa del 114 ""Emergenza infanzia"", che  da poco si è trasferita in vicolo Sampolo in un locale  confiscato alla mafia, diventa il primo centro territoriale  polivalente di Telefono azzurro. Ed è in grado di agire su  più fronti. Partito nel marzo del 2003 in via  sperimentale, dal 1° gennaio scorso il servizio del 114 copre  tutto il territorio nazionale. Ma perché la sede del call  center è proprio a Palermo? La scelta è stata  dettata da un drammatico primato: dal 2000 al 2005 il centro  nazionale ha gestito 2.337 interventi provenienti dalla Sicilia,  di cui 571 solo da Palermo. «La presenza di un centro nel  territorio - spiega Daniela Raineri, coordinatrice del progetto -  permette di agire in maniera più tempestiva». Dalle  chiamate al call center emerge che in un caso su due il bambino  è coinvolto in situazioni di abuso (fisico, sessuale,  psicologico), disagio e maltrattamento (lavoro minorile, fuga da  casa, violenza domestica, sfruttamento, prostituzione). E nella  maggior parte dei casi le violenze vengono subite tra le mura di  casa (42 per cento da parte delle madri, 38 per cento dei padri)  dai bambini più piccoli (60 per cento fino a 10 anni). A  chiedere aiuto sono soprattutto gli adulti direttamente coinvolti  o estranei come i vicini di casa. Soltanto nel 9,8 per cento dei  casi le segnalazioni vengono direttamente dalle vittime.  «Il servizio del 114 consiste nel promuovere un intervento  multidisciplinare - spiega Salvatore Antona, responsabile del  Centro nazionale di ascolto - per fornire un supporto  psicologico. Viene in sostanza attivata una rete di interventi  che coinvolge istituzioni, servizi sociali, forze dell' ordine e  scuole». Nella sede di Palermo operano una settantina di  volontari. La maggior parte di loro sono obiettori del servizio  civile, come Simona, 27 anni, psicologa, che ha deciso di dare il  suo contributo perché convinta di ricavarne un' utile  esperienza professionale, oltre che di vita. L' area degli  interventi è la più varia. Comprende gli abusi  della sfera sessuale ma anche le costrizioni e le violenze  psicologiche esercitate sui ragazzini impiegati nel lavoro nero.  è il caso di un tredicenne che si è rivolto a un'  operatrice per raccontare il suo calvario: già alle 7 del  mattino era al lavoro nella gelateria di famiglia, senza riuscire  a trovare neppure il tempo per la scuola. Più preoccupato  dei suoi genitori, si è rivolto al 114 per chiedere aiuto  e comprensione.",14 febbraio 2006,https://ricerca.repubblica.it/repubblica/archivio/repubblica/2006/02/14/botte-abusi-sessuali-lavoro-nero-il-telefono.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
GIUSTIZIA E BICAMERALE BERLUSCONI ALL' ATTACCO,"ROMA - Il repertorio classico di Berlusconi, in un giorno cupo:  le ""procure rosse"" che attaccano, i giornali e le tv asserviti al  regime. Le amministrative ""difficili"", che chissà come  andranno: non bene, a occhio, per il Polo. Le preoccupazioni  nuove, nell' ora della sinistra che torna al comando: Fini  freddo, che frena e non vuole andare in piazza con lui. D' Alema  gelido, che mostra di non aver più bisogno di lui, nemmeno  per le riforme, e che se deve trattare a destra semmai parla con  Fini: ""Qualcosa si è rotto"", dice il leader di Forza  Italia rivolto al presidente della Bicamerale. Giornata pessima,  per Berlusconi, che infatti è buio e incline - lo è  di rado - al pessimismo: ""Tira una brutta aria di regime"".  Giornata che si apre con un rullare di tamburi su nuove carte  contro di lui che sarebbero in arrivo da Palermo. Ancora storie  di mafia, dicono le voci di Montecitorio. ""So che si parla di un  mio arresto - dice il Cavaliere ai suoi - è una  persecuzione, non mi spaventa, la gente capirà che  è una montatura"". E in più, ad accrescere il  malumore del Cavaliere, c' è l' ispezione alla Corte d'  appello (""intimidazione di Flick"") in favore di Crivelli, il  giudice che aveva detto di usare con Berlusconi ""il bastone e la  carota"". Un altro punto a favore dei magistrati nel match che  Berlusconi ha più a cuore, quello contro le Procure:  ""Siamo nella classica tradizione stalinista"". Disputa che  appassiona pochissimo Fini, il quale infatti si guarda bene dall'  appoggiare l' idea berlusconiana di una manifestazione contro la  Finanziaria da farsi a novembre, nell' anniversario della marcia  del Polo a San Giovanni. Berlusconi ne aveva parlato  martedì notte nella riunione dei gruppi parlamentari, la  mattina dopo Fini commenta coi suoi che si trasformerebbe in una  manifestazione contro i giudici e non se ne parla. ""Presenteremo  degli emendamenti alla Finanziaria, non c' è bisogno di  andare in piazza"", dice. Mastella sta con lui: ""Non mi pare  opportuna la manifestazione. Ci sono le amministrative, non credo  che ci sarà una grande vittoria per noi, ma da là  dobbiamo ripartire"". Piuttosto, An e Ccd seguono Berlusconi nella  campagna contro l' informazione ostile, un argomento non troppo  impegnativo e buono per tutte le stagioni, stando all'  opposizione. Berlusconi era andato pesante, alla riunione  notturna dei gruppi all' Hotel Bologna: ""Il Tg1 ha dato come  seconda notizia, giorni fa, un servizio sulle accuse del pentito  Siino su miei presunti legami con la mafia.Milioni di spettatori lo hanno sentito, quanto vale poi una mia  smentita? E' inaccettabile, inaccettabile"". Della vicenda si sta  già occupando la Vigilanza Rai, guidata da Storace, ed  è proprio con Storace che ieri mattina Berlusconi scambia  una battuta in Transatlantico: ""Dobbiamo parlare, poi"". Storace:  ""Sì, ho un paio di idee"". Se ne riparla, in tarda  mattinata, al vertice del Polo. Facile ritrovarsi uniti, qui:  tutti d' accordo, da Fini a Casini, ad indicare l' informazione  pubblica come strumento di ""una orchestrata campagna di  santificazione di un regime"". Ma sono altri i temi che davvero  contano, nella discussione fra i leader del Polo. La Bicamerale,  prima di tutto. Forza Italia teme l' asse Fini-D' Alema, nel  pomeriggio si sparge la voce di un incontro tra i due - il clima  di sospetto è questo. ""Del resto, Berlusconi non  può più fidarsi nemmeno di D' Alema, e non si  fida"", commenta il forzista Paolo Romani. Il dubbio è che  si vogliano far slittare i termini delle riforme al punto da  rendere impossibile la prossima elezione del capo dello Stato col  voto diretto, e che il patto con Rifondazione preveda anche nuove  intese in materia di giustizia. Franco Frattini: ""L' accordo che  fa sopravvivere il governo è una pistola puntata contro le  riforme"", Giorgio Rebuffa: ""La volontà costituente della  maggioranza di governo sta svanendo"", Pisanu: ""Il sospetto  è che il tema delle riforme sia entrato nel negoziato fra  Pds e Rifondazione.Se l' avvio della discussione in aula sarà messa in  calendario per novembre vorrà dire che si vuole andare al  voto delle Camere entro il 98. Lo slittamento a gennaio sarebbe  allarmante"". Da ultimo, a rendere Berlusconi così cupo, c'  è il continuo pressing del suo centro per la Federazione.  Che si deve fare subito, chiede Buttiglione, e che deve avere  come riferimenti ""personalità di massimo rilievo"".  Buttiglione parla ormai apertamente di Torino, di ""un uomo forte  di Corso Marconi"".BOXLA CURIOSITA' L' OROLOGIO RUSSO PER FAUSTO ROMA - Silvio  Berlusconi indossava ieri a Montecitorio un autentico orologio  'Previet' della Russia comunista, marcato CCCP. Lo voleva  regalare a Fausto Bertinotti, anzi al ""rinnegato Bertinotti"" come  ha detto il Cavaliere citando Lenin. Una scelta che il Cavaliere  spiega così: ""Non gli hanno risparmiato niente. Mancava  soltanto l' autocritica pubblica"". Bertinotti ci ha tenuto  però a mostrare il suo modello anni '50: ""Io l' orologio  ce l' ho già - ha detto - ed è americano"".",16 ottobre 1997,https://ricerca.repubblica.it/repubblica/archivio/repubblica/1997/10/16/giustizia-bicamerale-berlusconi-all-attacco.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
La psicologia e i leader del futuro,"Pomeriggio particolare ieri alla Sala dei Chierici della Berio  con Mauro Scardovelli, coadiuvato da Matteo Manzitti, in una  conferenza lezione su ""Leader del futuro, verso una democrazia  sostanziale"". Nell' incontro, voluto e organizzato dall'  associazione Aleph (PNL Umanistica integrata con doti di grande  comunicatore, Scardovelli (musicista, psicoterapeuta, ricercatore  all' università di Genova) è riuscito a ragionare  su temi apparentemente oscuri, a offrire come elementari dei  contatti tra discipline che non esistono, ad esempio, nelle  nostre università. ""In un mondo in cui la specializzazione  tende a rendere incomprensibile l' insieme, le discipline  psicologiche sono tenute divise da quelle politiche"": l' unione  dei due campi sta alla base del lavoro terapeutico e di  formazione che Scardovelli porta avanti da tempo. Dalla  suddivisione tra ""Egoleader"" (centrato sui o propri bisogni e  sull' etica autoritaria) e ""Ecoleader"" (che si ispira a  ciò che è necessario all' ambiente e segue i  principi di un' etica umanistica) si dipana la sua speculazione;  geniale ed efficace il paragone tra l' ego ""appassionato  promotore dell' etica autoritaria"" e la mafia: ""se seguiamo il  suo potere agiamo come dei mafiosi, ovviamente a livello  inconscio!"". Perché ""tutti siamo dei leader, se non altro  di noi stessi"", e dalla personale ricerca e formazione si possono  attingere problematiche universali, ""per cercare di cambiare le  categorie di pensiero studiando chi è riuscito ad essere  diverso"", come ad esempio Nelson Mandela",18 gennaio 2005,https://ricerca.repubblica.it/repubblica/archivio/repubblica/2005/01/18/la-psicologia-leader-del-futuro.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Il partito della mafia va in archivio chiusa l' inchiesta su 'Sicilia libera',"Ci fu l' idea, fu tradotta in pratica, c' era anche un progetto  politico mafioso, ma poi chi aveva pensato tutto questo  cambiò cavallo e il piano non fu più realizzato.  Anche per questo è da chiudere con un' archiviazione l'  indagine sul partito della mafia, il movimento autonomista  ""Sicilia Libera"", vagheggiato da Leoluca Bagarella, realizzato  nell' autunno del 1993 da Tullio Cannella, appoggiato da una  quantità di politici a caccia di nuove sponde e poi  scioltosi in coincidenza con la nascita di Forza Italia. La  Procura di Palermo, a cinque anni dai primi atti istruttori,  conclude con una richiesta di archiviazione, ora al vaglio del  gip, un' inchiesta con due indagati per concorso esterno in  associazione mafiosa: il presidente del movimento, Edoardo La  Bua, ex commerciante di preziosi con buone entrature nei salotti  della città, e ottime conoscenze in ambito politico, e  Salvatore Cintola, deputato regionale appena rieletto all' Ars,  dai movimentati trascorsi partitici, indicato da un poker di  collaboratori come politico di riferimento di Giovanni Brusca.  Quest' ultimo ne ha parlato in termini vaghi, lacunosi,  ammettendo di averlo incontrato ma di non avere mai ottenuto  favori particolari ad eccezione di una raccomandazione per un  impiegato all' acquedotto. Cintola, pensionato dell' Ems,  consigliere di amministrazione dell' Amap, già consigliere  e assessore provinciale è stato anche gestore del  ristorante il ""Trittico"". Un biglietto da visita del ristorante  fu anche ritrovato nella Citroen di Salvatore Biondino il giorno  dell' arresto di Totò Riina. Al ristorante sarebbe stato  assiduo Giovanni Brusca. Cintola ha però negato di  conoscerlo. Così anche per lui, con il mutamento di  indirizzo della giurisprudenza sui rapporti mafiapolitica e in  assenza di elementi precisi sulla responsabilità penale,  la Procura sceglie l' archiviazione. Resta il quadro ricostruito  in questi anni di indagini. Il movimento palermitano di fede  autonomista, sorto intorno a Cannella, imprenditore con il  pallino della politica, divenuto uomo di fiducia di Leoluca  Bagarella, si era saldato subito con una serie di altri  movimenti, più marcatamente indipendentisti, sorti tra  Catania, (dove era attivo Nando Platania, direttore del mercato  ittico e Gaspare Di Paola, direttore dell' hotel la ""Perla  Jonica"") e la Calabria con contatti anche con la Lega Nord  culminati in una convention a Lametia Terme. Intorno alle sigle  indipendentiste sulle quali Cosa nostra aveva posto il cappello,  ruotarono i contatti con i politici da Stefano De Luca a Marcello  Dell' Utri, da Umberto Scapagnini ad Antonino D' Alì. L'  ex missino dissidente Nino Strano, poi entrato in An, eletto alla  Camera alle ultime politiche, fu il candidato alle provinciali di  Catania del gennaio del 1994 con il simbolo della ""Lega Sicilia  libera"", variante etnea del movimento, che secondo Cannella era  finanziato dagli imprenditori Costanzo e aveva in Nitto  Santapaola l' ispiratore. Strano ottenne 13 mila voti, e al  ballottaggio appoggiò Nello Musumeci. Durante la militanza  nel movimento realizzò incontri, strinse contatti e non  disdegnò di tenere al proprio fianco familiari delle  più note famiglie mafiose catanesi. A illustrare il ruolo  rivestito da ""Sicilia Libera"" è stato per primo Tullio  Cannella, incaricato di ampliare gli orizzonti nel trapanese  attraverso Michele Buffa, ormai scomparso, indicato come uomo di  fiducia del boss Vincenzo Virga. A riscontro delle sue  dichiarazioni i magistrati e gli investigatori della Dia hanno  raccolto i racconti di Tony Calvaruso, l' autista di Bagarella,  di Mario Santo Di Matteo, Vincenzo Sinacori, dei catanesi  Maurizio Avola e del pentito nisseno Leonardo Messina, che in  commissione antimafia parlò per primo di una discesa in  campo di Cosa nostra con propri uomini e propri mezzi. A  determinare l' accantonamento dell' esperienza di ""Sicilia  Libera"" fu la nascita di Forza Italia. Già a dicembre del  1993, stando a Cannella, Bagarella era già molto  più tiepido sul futuro del movimento. E in Forza Italia si  provò a trovare spazio direttamente per Cintola e per  Platania, mentre i boss riconvertivano il proprio interesse  politico su candidati del Polo. Nel febbraio del 1994 la  situazione era ancora fluida tanto che il club nato al San Paolo  Palace di Gianni Ienna, si chiamò appunto ""Forza Italia -  Sicilia Libera"". A giugno la scelta autonomista era già  tramontata.",27 giugno 2001,https://ricerca.repubblica.it/repubblica/archivio/repubblica/2001/06/27/il-partito-della-mafia-va-in-archivio.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
E ora Catania vive nel terrore. Trent' anni di lotta alla mafia Hanno,,07 gennaio 1984,https://ricerca.repubblica.it/repubblica/archivio/repubblica/1984/01/07/ora-catania-vive-nel-terrore-trent.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
'COSI' UCCIDONO I REFERENDUM',"MILANO - ""I referendum?"", sbotta Indro Montanelli. ""Li stanno  uccidendo. L' inflazione di quesiti referendari neutralizza  questo istituto della democrazia. Lo discredita. Lo svaluta. Ed  è un guaio: si rischia, così, di dare l'  impressione che i referendum non servano, il che non è  vero. Su certi temi è giusto sollecitare l' opinione dei  cittadini.Faccio un esempio ovvio: il divorzio. Ma mi sai dire che senso ha  decidere a suffragio universale se deve restare in piedi il  ministero dell' Agricoltura, o qualcosa che gli somigli?"".  Prendiamo un altro esempio più vicino a noi: l' ordine dei  giornalisti. Vuoi che sopravviva, o lo aboliresti, come  suggeriscono Pannella e i suoi? ""E' un problema settoriale,  corporativo. Non si può presumere che il cittadino comune  abbia un' opinione sull' Ordine dei giornalisti.Secondo me, l' Ordine dei giornalisti non fa né bene,  né male. In fondo, non mi sono mai accorto che esistesse.  E io notoriamente faccio questo mestiere. Figuriamoci come mi  appassionerei se mi chiedessero che cosa penso dell' Ordine dei  fiscalisti. Svolge il suo compito a dovere o no, è utile,  è inutile: cosa ne posso sapere? Che le corporazioni  dispongano, al loro interno, di un organo di collegamento  può forse essere anche utile..."". I sostenitori del  referendum sul nostro Ordine sembrano suggerire l' ipotesi che si  tratti di una mafia. ""Su tutte le corporazioni aleggia questo  rischio. Ma non risulta affatto che quella dei giornalisti sia la  mafia peggiore. A salvarci dal pericolo di diventare un' 'onorata  società' è proprio lo spirito di concorrenza e di  anarchia che per fortuna domina in questa professione"". E la  caccia? ""Qui io, cacciatore per tutta la vita, mi dichiaro un  pregiudicato. Non vengano a chiedermi di intralciare questa  attività. Da giovane, oltre che cacciatore, ero  bracconiere. Alle due categorie va insomma la mia assoluta  solidarietà. Sarei dunque decisamente per il no"".  Sarei...Perché usi il condizionale? ""Peché io a votare non  ci vado"". Non ti sembra una lesione per la democrazia? ""E  perché mai? Che io sappia non è obbligatorio andare  a votare, né al referendum né alle elezioni. Se ti  si chiede di esprimere un parere su questioni che tu stesso non  hai risolto, o sulle quali sei indeciso, quella di astenerti mi  pare sia la risposta appropriata. Al primo turno delle recenti  amministrative, a Milano, per esempio, io non ho votato.Negli Stati Uniti, sia nelle elezioni legislative che in quelle  presidenziali, è già molto se l' affluenza alle  urne tocca il 50 per cento degli iscritti. Non mi risulta che  lì la democrazia versi in cattive acque"". Quindi sei d'  accordo con l' Unità che, nel suo editoriale di domenica  è stata esplicita: ""Non andate a votare i referendum"". ""Ma  a pensarla così non è soltanto l' Unità.  Sono tantissimi. Dello stesso parere s' è dichiarato Lucio  Colletti. Non voterà. Le ultime idee di Colletti non  coincidono con le mie, ma questa volta sono d' accordo con lui"".  Il più celebre invito all' astensione - quel perentorio  ""andate al mare!"" che risuonò all' epoca del referendum  promosso da Mario Segni sulla preferenza unica - non portò  molto bene ai suoi propagandisti. Si risolse anzi, per loro, in  una catastrofe. ""Era una delle tipiche smargiassate di Craxi. Al  mare uno ci va quando vuole, senza bisogno di esortazioni di  massa. Per quanto mi riguarda, d' altronde, non voglio  distogliere nessuno dall' entrare in cabina. Mi limito a non  entrarci io"".",11 giugno 1997,https://ricerca.repubblica.it/repubblica/archivio/repubblica/1997/06/11/cosi-uccidono-referendum.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
ASTE TRUCCATE SOTTO INCHIESTA GALLERISTI A NEW YORK,"Roma Il ring. Per il mondo dell' arte non è il luogo dove  si scontrano due pugili. Il termine è usato nell'  accezione più strettamente economica. Indica un accordo,  l' intesa che i mercanti raggiungono prima di una vendita all'  asta per evitare scontri e duelli all' ultimo centesimo. E' una  consuetudine antica ma che secondo il dipartimento della  giustizia degli Stati Uniti è illegale, tanto che è  stata aperta un' inchiesta per verificare se sono state violate  norme antitrust. E' un' indagine difficile in cui sono coinvolte,  più come vittime che come protagoniste, Sotheby' s e  Christie' s, le due maggiori case d' asta al mondo che ogni anno  vendono opere d' arte antica e moderna per centinaia di milioni  di dollari, nonché famosi galleristi e celebri  società: Richard L. Feigen, William Acquavella, Otto  Naumann, Newhouse Galleries, Simon Dickinson, Hirschl &  Adler, Knoedler & Company, Colnaghi, Kennedy Galleries,  Robert Habold e Herman Shickman. E' la crema del mercato  newyorchese ed è sospettata di aver violato lo Sherman  antitrust act, violazione non da poco perché è  punita penalmente: la multa, salatissima, è accompagnata  dalla prigione. Non meno di tre anni di reclusione. Ed è  per questo che gli gnomi del business dell' arte sono in  agitazione. Christie' s addirittura ha informato i propri  azionisti: ""Abbiamo ricevuto una richiesta ufficiale di documenti  da parte del dipartimento della giustizia Usa sulla conduzione  del mercato dell' arte in America"".Stessa situazione da Sotheby' s che sta ""pienamente collaborando  con la giustizia - così recita un comunicato - mettendo a  disposizione tutti i documenti"". Un nuovo scandalo dunque sembra  alle porte e negli Stati Uniti c' è già chi parla  di ""mafia dell' arte"" per indicare un club di ""grandi acquirenti""  che si accordavano per non puntare l' uno contro l' altro nel  corso delle aste. Ovviamente poi rivendevano le opere acquistate  con buoni margini di profitto. ""E' un gioco commerciale illegale,  è come voler calmierare il prezzo del latte o del  cemento"", ha sostenuto l' avvocato Donald Baker, esperto del  problema, in una dichiarazione che ha rilasciato a The New York  Times. E questa è la strada lungo la quale sembrano voler  camminare gli investigatori. ""La divisione anti-trust sta  verificando la possibilità di pratiche anticompetizione  nel mercato dell' arte di questo paese"", ha dichiarato Gina  Talamona, portavoce del dipartimento di giustizia. Ma non  sarà facile dimostrare l' eventuale violazione di queste  norme. Negli anni Settanta, a Londra, furono contestate a Julius  Weitzner, grande mercante nel cui salotto si riuniva il fior  fiore dell' antiquariato. Fu processato e assolto. Da allora in  Europa non ci sono più state inchieste importanti. L'  esistenza del ring, degli accordi tra galleristi è ben  nota a tutti.""Più si sono alzati i valori delle opere più questa  consuetudine è aumentata. E ormai è accettata. E'  una pratica diffusa ma non è una caratteristica del  settore dell' arte. Per acquistare costosi immobili le imprese si  consorziano. Accade anche per i dipinti o i mobili. Con i prezzi  alle stelle è una necessità"", spiega Casimiro  Porro, che guida Finarte, casa d' aste leader in Italia. E i  consorzi, a suo dire, non disturbano le vendite, non bloccano i  prezzi delle aste: ""Non c' è mai un solo consorzio  perché tra i mercanti ci sono rivalità storiche.  Bisogna aggiungere la presenza dei collezionisti. Di conseguenza  non è possibile mettere tutti d' accordo. I gruppi si  scontrano tra loro e con i collezionisti, i prezzi salgono"". ""Tra  alcuni mercanti può esserci un collegamento economico.  Possono decidere di acquistare un' opera in società e  quindi non partecipano a una certa vendita come singoli. Ci sono  anche delle persone che vivono di questi espedienti, che cercano  di creare dei collegamenti. Ma non esiste un solo gruppo. All'  asta c' è sempre lo scontro. Le quotazioni salgono e per  gli oggetti importanti superano sempre le valutazioni"",  testimonia Giovanni Pratesi, presidente dell' Associazione  italiana antiquari. Insomma solo un multimiliardario come Bill  Gates può correre da solo. E per stargli dietro occorre  una squadra.",04 giugno 1997,https://ricerca.repubblica.it/repubblica/archivio/repubblica/1997/06/04/aste-truccate-sotto-inchiesta-galleristi-new-york.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
'E' DI QUARANTAMILA MILIARDI IL BILANCIO DELL' ANTISTATO',"BOLOGNA Quarantamila miliardi, un fatturato superiore a quello  dell' Iri e della Fiat messi assieme, il dodici per cento di  tutto quello che produce l' Italia. Ecco il bilancio della  malavita Spa. Si può litigare su qualche numero, non sulla  drammaticità della situazione. Infatti politici, giudici,  finanzieri e banchieri non hanno dubbi: la criminalità  finanziaria mina le radici della democrazia nel nostro paese. La  fotografia è netta. I rimedi molto meno. Nino Andreatta,  con una delle sue felici battute, riassume così l' attuale  momento e le sue speranze. Evitiamo almeno di diventare il Nepal  del riciclaggio. Ad ascoltare chi se ne intende, ci siamo molto  vicini. Il rischio è che si saldi la criminalità  organizzata con quella dei colletti bianchi. Se questa unione  diventa stabile siamo spacciati spiega Giovanni Falcone, l' ex  procuratore di Palermo ora capo ufficio affari penali del  ministero di Grazia e Giustizia. L' immagine di una impari lotta  tra criminali col computer e guardie col moschetto si rincorre  nelle sale del convegno bolognese dell' Arel (Agenzia ricerche e  legislazione) su Criminalità e Finanza. E l' ormai famoso  decreto legge anti-riciclaggio del gennaio scorso all'  unanimità viene definito solo un piccolo passo. Poco  dicono tutti da Andreatta a Luigi Ramponi, da Giovanni Galgani a  Pierluigi Vigna a Sergio Mattarella a Gianni De Gennaro per  vincere la guerra. Invocano altri strumenti. L' introduzione  dell' informatica come arma contro i banditi (finanziari e non),  la collaborazione della gente, prima di tutto degli imprenditori,  un maggior coordinamento. Qualcuno anche una super-Procura  specializzata in questo tipo di reati. Vanno bene l' informazione  delle operazioni valutarie sopra i venti milioni (uno dei punti  decisi dal decreto legge, ndr). Ma allora è bene che i  criminali siano processati dal calcolatore propone Andreatta,  presidente della commissione finanze del senato e gran patron del  convegno dell' Arel. Il senatore stigmatizza una società  come quella italiana che non fattura, una società che  conserva tabù rurali come il segreto bancario e auspica  che finalmente le carte di credito, e quindi la diminuzione di  circolazione di denaro, rendano più facile il lavoro  investigativo. Così conclude Andreatta con un accenno alle  connessioni malavita-politica non vedremo più il famoso  Portaborse del film ricevere la valigetta piena di bigliettoni.  Il computer, prima di tutto. Luigi Ramponi, proprio nel giorno in  cui arriva la notizia del suo abbandono della carica di  comandante della Guardia di Finanza per quella di capo dei  servizi segreti, non ha dubbi. Chiede la banca dati sulle  operazioni finanziarie che i politici, modificando il disegno di  legge contro il riciclaggio, hanno tolto dal progetto inziale.  Sono contento che qua adesso tutti dicano di essere d' accordo  con questa misura. Il decreto è stata una misura parziale.  Contro una criminalità finanziaria che usa sistemi  sofisticati occorre un unico luogo dove si concentrino le  informazioni e dove ci siano esperti in grado di leggerle.  Ramponi ribadisce che la sua proposta ha costi limitati, tutela  la segretezza molto più che adesso e, soprattutto,  consente di individuare il crimine quando comincia, cioè  quando le banconote sporche tentano di entrare in circuito. Per  dimostrare che l' attuale sistema di segnalazioni attraverso le  banche funziona poco, il generale racconta che da gennaio ad oggi  sono arrivate otto segnalazioni, di cui sette incosistenti e una  interessante. Ma se chi sa tace non basta neppure il computer.  Nessuno meglio di chi lavora in un determinato settore ne conosce  il marcio accusa il generale Se loro, gli imprenditori, vogliono  ammettere che nella competizione economica ci sia posto anche per  chi utilizza denaro sporco o materie prime non sdoganate o non  fatturate, allora è meglio che non vengano a scocciarci.  Se invece vogliono una concorrenza leale avranno tutta la nostra  collaborazione. Un invito netto, duro, a non accettare quel  silenzio mafioso nel quale nuota la malavita. Come un invito a  sopprimere il segreto bancario arriva da Pierluigi Vigna,  procuratore capo a Firenze. Vigna tuona contro i miti del  contante e del segreto bancario e chiede che siano le Procure  della Repubblica dei vari capoluoghi regionali ad indagare sui  reati finanziari. Difficile trarre conclusioni da una giornata  dove la denuncia di un quadro drammatico della criminalità  finanziaria si mischia con quella dei ritardi legislativi e  organizzativi. Giuseppe Gargani ci prova mettendo in chiaro lo  spettro (e la scommessa) che l' Italia del 1991 ha davanti. La  questione della repressione della criminalità finanziaria  dice il responsabile Dc della giustizia è il problema  della democrazia nel nostro paese. Non ci possono essere  attentati più pericolosi ad una democrazia matura che la  criminalità finanziaria.",13 luglio 1991,https://ricerca.repubblica.it/repubblica/archivio/repubblica/1991/07/13/di-quarantamila-miliardi-il-bilancio-dell.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Così Provenzano decise di appoggiare Totò Cuffaro,"PALERMO - La Procura di Pietro Grasso schiera anche l' ultimo  pentito, Nino Giuffrè, nell' inchiesta che vede indagato  per mafia il presidente della Regione Totò Cuffaro:  «Nelle elezioni del 2001, Provenzano disse di  appoggiarlo», sostiene l' ex boss della Cupola. Il  governatore della Sicilia replica: «Che schifo. Di fronte a  queste porcherie posso solo ribadire che non ho mai chiesto voti  alla mafia».",03 luglio 2004,https://ricerca.repubblica.it/repubblica/archivio/repubblica/2004/07/03/cosi-provenzano-decise-di-appoggiare-toto-cuffaro.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
La Piovra e l' avvocato lo strano caso di Messina,"Alle 19 al Blow up (in piazza Sant' Anna) sarà presentato  il libro ""Messina campione d' Italia"", alla presenza degli autori  Roberto Gugliotta e Gianfranco Pensavalli, dell' avvocato Ugo  Colonna e del pubblico ministero della Dda di Caltanissetta  Nicolò Marino. Si parlerà delle infiltrazioni della  mafia all' interno della società e in particolare all'  interno dei Palazzi di giustizia. Il libro racconta la vicenda di  un avvocato messinese, Ugo Colonna, appunto, che per denunciare  gli affari di Cosa nostra e in particolare le cosiddette gestioni  allegre della giustizia nello Stretto è finito egli stesso  vittima di complotti che lo hanno portato in prigione con un'  accusa-pretesto: ""Concorso in minaccia a magistrati della Dda di  Reggio Calabria"", un articolo del codice penale mai applicato dal  dopoguerra in poi. Colonna fu scagionato da ogni accusa e dunque  liberato dopo nove giorni, anche grazie al pubblico sdegno di  personalità politiche di opposti schieramenti e anche  dell' allora presidente Ciampi, che lo aveva già definito  per l' onestà e la precisione del suo lavoro «l'  Ambrosoli del Sud».",06 giugno 2006,https://ricerca.repubblica.it/repubblica/archivio/repubblica/2006/06/06/la-piovra-avvocato-lo-strano-caso.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Dopo le magliette offensive il West Ham è pronto a scusarsi,"LONDRA - Non è stato vano lo sdegno da parte del  presidente della Regione Salvatore Cuffaro, del sindaco Diego  Cammarata e di tanti altri osservatori in merito alla maglietta  con la scritta ""The Mafia"" che a Londra è stata venduta  prima del match di Coppa Uefa West Ham-Palermo. La maglietta, che  costava 10 sterline nelle bancarelle vicino allo stadio di Upton  Park, portava scritto ""The Hammers (nome con cui è  conosciuto il West Ham, ndr) vs The Mafia"". Secondo il popolare  tabloid inglese ""Mirror"", la squadra dell' est di Londra è  pronta a scusarsi con il club siciliano. Ancora secondo il  giornale, un diplomatico italiano nato a Palermo, il cui nome non  è pubblicato ma del quale viene riportato lo sfogo per la  maglietta ritenuta «offensiva», si è lamentato  con il presidente dei londinesi Terry Brown. Resta il fatto che  prima a Cipro e poi a Praga, dove si erano verificati episodi del  genere, il Palermo ha eliminato gli avversari. Per la cabala,  insomma, quelle magliette non portano affatto sfortuna...",17 settembre 2006,https://ricerca.repubblica.it/repubblica/archivio/repubblica/2006/09/17/dopo-le-magliette-offensive-il-west-ham.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
il mondo del video si trova in valsusa,"Un documentario è consolatorio. Dalla guerra all'  ecologia, dalla politica internazionale alla globalizzazione,  arrivando perfino all' ennesima caccia dei leoni nella savana,  una ragione per sentirsi sollevati c' è sempre. è  l' esistenza stessa del documentario - e soprattutto della  crescente attenzione che gli viene dedicata - a dare respiro al  pubblico, perché segno evidente di quella coraggiosa  ostinazione che muove chi cerca di raccontare le cose come  stanno, senza troppe logiche di profitto, provando a «farci  pensare» e non soltanto a lasciarci vedere. Bardonecchia, a  partire da oggi e fino a sabato prossimo, sarà il punto di  riferimento di chi lavora in questo campo, ospitando la sesta  edizione di «Documentary in Europe». Un momento di  incontro unico in Italia in cui, oltre a un pitching forum  dedicato ai professionisti, sono previste molte proiezioni e  alcuni importanti workshop aperti a tutti gli interessati. Domani  si comincia con una masterclass sui documentari corti con il  regista newyorkese Jay Rosenblatt e il lituano Audrius Stonys e  si discuterà sulle possibilità di finanziamento  degli short doc con Tim Sparke (Mercury Media) e Flora Gregory  (Al Jazeera, Londra). Venerdì, invece, si darà  spazio alla distribuzione via web del documentario con il case  study del nuovo canale telematico joiningthedots. tv. Il 2  luglio, inoltre, sempre al Palazzo delle Feste, si è  aperta la «Settimana del Documentario», che come ogni  anno presenta un cartellone di proiezioni gratuite e incontri con  gli autori. In programma ci sarà il meglio della  produzione piemontese e alcune opere realizzate proprio grazie ai  pitching di «Documentary», da The Grandmothers of  revolution di Petra Seliskar e Brand Ferro (oggi, alle 22.30) a  Le strade dell' Occitania di Matteo Bellizzi (5 luglio, alle 17),  per arrivare fino al Popolo del Balon di Alessandro Cocito (6  luglio, alle 17) o Quando il calcio parlava italiano di Beppe  Anderi (oggi, alle 17). Sabato, infine, si chiuderà con  una tavola rotonda contro la mafia, in cui si parlerà,  anche alla luce di alcune opere, del ruolo del documentario come  mezzo di diffusione della cultura della legalità. Per  assistere ai workshop è possibile acquistare un pass  giornaliero da 40 euro o un abbonamento a tutti gli incontri a  120 euro, 96 per soci Fert, Edn e Doc.it e 60 per studenti e  under25. Info www.docineurope.it (lor.bar.)",04 luglio 2007,https://ricerca.repubblica.it/repubblica/archivio/repubblica/2007/07/04/il-mondo-del-video-si-trova-in.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Escono sei ergastolani quattro restano in cella,"Lasciano il carcere davvero solo sei dei dieci boss scarcerati  per effetto della scadenza dei termini di custodia. Per Raffaele  Urso arriva in extremis al carcere di Pagliarelli un  provvedimento di condanna a 16 anni per il processo Spatola.  Stesso destino per Nunzio Spezia che nello stesso processo aveva  rimediato un ergastolo. Altri due boss non sarebbero usciti  comunque. Mentre per Leonardo Ciaccio da Castelvetrano e per il  vicecapo della famiglia di Marsala Vito Marceca, per il  consigliere Francesco D' Amico e per il soldato Antonio Rallo le  porte si sono aperte. E così anche per Giuseppe Bonafede e  Gaspare Raia. La loro scarcerazione innesca polemiche. Il  presidente dell' Antimafia Roberto Centaro insiste: «Chi ha  sbagliato paghi, mi aspetto che lo dica anche l' Anm. I  magistrati - ha aggiunto - non possono difendere ad oltranza la  categoria: i termini di prescrizione e di custodia cautelare sono  due presupposti importantissimi nelle vicende di mafia che non  possono essere trattati con leggerezza». Il pm Massimo  Russo, presidente della sezione distrettuale dell' Anm, replica  con fair play: «È interesse di tutti i cittadini,  anche dei magistrati che eventuali errori e responsabilità  siano accertate». Dei sei tornati liberi, cinque sono  condannati all' ergastolo. Hanno avuto imposte una serie di  misure, compresa, per 4 di loro, la sorveglianza speciale. Ma  è prevedibile che decidano di eclissarsi quando il  processo in corte d' assise d' appello sarà alle ultime  battute. Gli ispettori mandati dal ministro Roberto Castelli  andranno sia a Trapani che a Palermo. Mentre una relazione  è già stata chiesta al presidente della corte d'  appello Carlo Rotolo. A Trapani si è celebrato il primo  grado, mentre l' appello è in corso davanti alla corte d'  assise d' appello di Palermo, presieduta da Armando D' Agati, con  procuratore generale Vittorio Teresi. Per la verità anche  in primo grado si è verificato un ritardo. La corte d'  assise si era presa 90 giorni per scrivere la sentenza congelando  i termini per lo stesso periodo. Poi, invece, per la sentenza  sono trascorsi sei mesi. In secondo grado, Teresi aveva chiesto  la proroga dei termini a gennaio, un mese prima della scadenza,  ma il pronunciamento della corte è arrivato a marzo. Per i  legali dei boss il tempo era già scaduto da un pezzo e il  tribunale del riesame ha dato loro ragione. Tuttavia la corte ha  provato a tenere dentro i boss con un provvedimento di arresto  che ha vanificato la scarcerazione del riesame. Ma l' ulteriore  pronuncia del tribunale del riesame ha però aperto le  porte. Fuori Palermo, Armando D' Agati taglia corto: «Ci  sono i provvedimenti che parlano e le ordinanze,  risponderò della questione nelle sedi  istituzionali». E mentre Vittorio Teresi sceglie la linea  del silenzio gli ispettori saranno anche chiamati a verificare se  a determinare l' errore non ci sia stato anche un diverso calcolo  dei termini di custodia da parte dei giudici di appello e dei  colleghi del riesame.",04 giugno 2002,https://ricerca.repubblica.it/repubblica/archivio/repubblica/2002/06/04/escono-sei-ergastolani-quattro-restano-in-cella.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
MA CHE C' ENTRA LA GESTAPO...,"LA giustizia che fa la faccia feroce e ama le scenografie  ottocentesche degl' imputati alla catena, delle manette e delle  gabbie di ferro ci è sembrata poco sicura di sé e  bisognosa di apparenze. Lo abbiamo scritto anche per il processo  torinese delle Brigate rosse: figuriamoci se non lo scriviamo  oggi per Carra, mite portaborse di Arnaldo Forlani. L' errore  è stato talmente clamoroso e inutile che se fossimo dei  dietrologi potremmo pensare che si è voluto fare un favore  a Carra e al suo padrino politico. MA DIETROLOGI non siamo e  conosciamo abbastanza il paese delle cinque polizie e delle cento  amministrazioni sovrapposte per sapere che si è trattato  del solito ""casino"" italico. Errore grave, umiliazione e  maltrattamento ingiusti, se volete anche il segno di un costume e  di una tradizione repressivi. Però fermiamoci a questo e  smettiamola con questa sceneggiata di un parlamento che si  straccia le vesti, si cosparge il capo di cenere, chiede  vendetta, tremenda vendetta, come in un coro verdiano,  dimenticando che non passa giorno senza che qualcuno dei signori  che siedono nel palazzo, o i loro parenti e conoscenti e clienti,  vengano accusati di concussione, malversazione, abuso in atti d'  ufficio. E fanno bene i presidenti della Camera e del Senato a  dirci ogni giorno che questo Parlamento resta affidabile, fanno  bene a insistere perché la gente ci crede ogni giorno di  meno, anche se della gente questi ultimi della prima repubblica  sembrano non tener conto, specie della rabbia che sta crescendo  in corpo alla maggioranza degli italiani. Errore grave quello dei  carabinieri di Milano, già sospesi, già sottoposti  a severa inchiesta, destinati come sempre a volare per coprire  gli alti papaveri, ma Arnaldo Forlani, e tutto il concerto  giornalistico e televisivo che ha ripreso le sue incredibili  dichiarazioni senza un commento, tutto questo schieramento di  mezzibusti e di velinari che ha simulato incontenibile sdegno  quand' è che capiranno che la musica è cambiata,  che gli italiani ne hanno piene le tasche di questa loro  impudenza. Arnaldo Forlani è il segretario della Dc che  non si è mai accorto di nulla: che nelle sue Marche  impresari amici suoi e del suo partito intascassero miliardi per  strade mai fatte, che a Palermo Lima facesse da mediatore con la  Mafia, che in Irpinia e a Napoli si spartissero centinaia di  miliardi con la Camorra e che l' amministratore del suo partito  incassasse in tangenti somme enormi. Ma adesso, alla vista delle  manette, dà fuori da matto - non c' è altra  definizione possibile - e dice: i giudici milanesi affermano di  aver ottenuto con le maniere forti dei buoni risultati, ma anche  la Gestapo con le maniere forti otteneva buoni risultati. Insomma  per l' ex segretario della Democrazia cristiana (uno che per le  maniere forti ha una certa propensione visto che recentemente si  è espresso per il ripristino della pena di morte), sotto  la toga del giudice Di Pietro è nascosta una divisa da  Obergruppenfuhrer SS, che il giudice Colombo è reduce da  una ispezione a Mauthausen, e che il procuratore generale Borelli  assomiglia un po' - porta anche lui gli occhiali - a Himmler. Un  concerto, un coro, un rimbombo che ha riempito il prime time,  così lo chiamano, delle televisioni, l' ora di maggior  ascolto. Come in un film storico: di scena il senato romano dopo  la sconfitta di Canne, Hannibal ante portas, i padri coscritti  che si alzano dalle sedie curuli per giurare la difesa estrema  della patria, il capogruppo democristiano Bianco che fa firmare  sul tamburo a colleghi del suo e degli altri partiti una dura  interpellanza al governo, al ministro della Giustizia. Facce  commosse, toni di voce gravi, tristezza da ora di lacrime e di  sangue. Certo far arrivare in manette il portaborse di Forlani,  Carra, è stato un grave, gravissimo errore, ma in questa  Camera dei deputati non sono giunte in un passato recente notizie  ben più gravi e preoccupanti? L' onorevole Bianco non ha  avuto notizia dei trenta magistrati napoletani che prendono  gettoni di presenza nelle commissioni di controllo delle opere  pubbliche pur non essendo in grado di controllare  alcunché? Pagati dagli impresari e concessionari che in  questo modo sono i controllori di se stessi? Non ha saputo delle  milleseicento opere pubbliche che l' Anas ha lasciato incompiute  dopo aver intascato le tangenti? No, di queste e di cento, di  mille notizie simili l' on. Bianco non si è accorto o  comunque non le ha ritenute degne di un' interpellanza da  scrivere sul tamburo. Bene, onorevoli delegati, continuate  così, difendete i vostri privilegi e i vostri reati,  mobilitando il coro dei portaborse e dei mezzibusti, ma poi non  lamentatevi se gli italiani vi toglieranno la loro fiducia.",06 marzo 1993,https://ricerca.repubblica.it/repubblica/archivio/repubblica/1993/03/06/ma-che-entra-la-gestapo.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
GIANCARLO CASELLI 'UNA NUOVA LEVA SENZA PROGETTI',"ROMA Chi sono i protagonisti di questo nuovo terrorismo? Dove e  come si sono riorganizzati? Giancarlo Caselli, il giudice che a  Torino istruì tanti processi di eversione e che ora  è membro del Consiglio superiore della magistratura,  sostiene che sono brigatisti di una nuova leva, feroci, spietati  e senza progetti. Il giudice, esponente di Magistratura  democratica, è il magistrato che qualche settimana fa  venne indicato come l' ' obiettivo prossimo dei terroristi  arrestati sulla via Nomentana, dopo uno scontro a fuoco avvenuto  nella folla di un qualsiasi pomeriggio. Caselli ammette che tra  le fila dei nuovi fautori della lotta armata ci può forse  essere qualche latitante o qualche elemento che si è  eclissato dopo essere stato scarcerato per decorrenza dei termini  di custodia cautelare. Ma, continua Caselli la maggior parte di  loro sono nuovi brigatisti, reclute recenti. E la circostanza  è provata anche dai loro documenti. Quale futuro hanno i  brigatisti di questo scorcio degli anni ottanta? Caselli insiste  nel definire particolarmente militaristi e spietati questi nuovi  terroristi, ma sostiene anche che essi non hanno alcun avvenire.  In quanto, rispetto agli anni bui, il nostro Paese è  cambiato ed ha ormai gli anticorpi. Sulla proposta avanzata da  alcuni magistrati a proposito della taglia da offrire ai  cittadini per spronarli alla collaborazione, è intervenuto  poi un altro esponente del Csm, Vincenzo Geraci, un giudice che  prima di insediarsi a palazzo dei Marescialli, ha lavorato a  lungo a Palermo nelle inchieste anti-mafia. Capisco che la  proposta possa far arricciare il naso, ha detto Geraci ma  può essere una forma positiva di incentivazione per far  sì che la gente dia il suo contributo. Io credo, ha  proseguito il consigliere di Magistratura indipendente che non si  possa rispondere pregiudizialmente sì o no a nessuna  iniziativa che possa attivare la sensibilità dei  cittadini. Prima però dovrebbero essere prese opportune  cautele per salvaguardare la sicurezza delle persone che  forniscono le notizie. E garantire che le informazioni siano  concrete ed effettive per evitare evidenti, facili speculazioni.",17 febbraio 1987,https://ricerca.repubblica.it/repubblica/archivio/repubblica/1987/02/17/giancarlo-caselli-una-nuova-leva-senza-progetti.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
UNA STORIA DI GIUDICI SENZA IL VEZZO DELLE STAR,"Millenovecentosettantadue, un quarto di secolo fa. Entra in  vigore lo Statuto dei lavoratori e agli imprenditori italiani la  prima legge della Repubblica in difesa dell' attività  sindacale sembra inaccettabile. Sono in molti a sperare nel  solito gioco: ""passata la legge, trovato l' inganno"", sarebbero  stati i giudici ad avere un occhio di riguardo nei confronti dei  potenti, non applicando almeno le norme ritenute troppo  ""estreme"". Invece non va così. La protesta giovanile e l'  autunno caldo hanno cambiato il Paese e a Milano, la sezione  lavoro fa del nuovo Statuto un cavallo di battaglia.  Finché il presidente della Corte d' appello dell' epoca,  tenta di epurare tre pretori particolarmente scomodi: Romano  Canosa, Pietro Federico e Gianfranco Montera. Il blitz non  riesce, ma segna l' inizio del riscatto delle toghe che mette  fine all' egemonia degli ermellini, abituali alleati dei regimi.  L' episodio lo ricorda adesso proprio uno di quei giudici  coraggiosi, Romano Canosa, saggista e studioso delle istituzioni,  nel suo bel libro Storia della magistratura, da piazza Fontana a  Mani pulite (Baldini & Castoldi, pagg. 258, lire 24.000). E'  un viaggio nella memoria di quasi tre decenni che segue il filo  del confronto-scontro spesso silenzioso e sempre lacerante che la  magistratura ha avuto con la società italiana e con i suoi  poteri forti. Giudici coraggiosi che con il loro lavoro  quotidiano hanno cambiato un pezzo della storia italiana. Senza i  clamori e i veleni che oggi hanno invaso le procure di mezza  Italia trasformando in ""superstar"" chi è chiamato ad  amministrare la giustizia, con rigore ma senza sensazionalismi.  Ed ecco allora che, proprio mentre i riflettori restano accesi su  quei pochi giudici che i mass media hanno eletto a simbolo,  Canosa propone una cronaca puntuale di quella ""eroica  normalità"" che ha accompagnato i tormentati anni del  nostro passato più recente. Dalle stragi che hanno  insanguinato il paese ed hanno portato alcuni magistrati a  scontrarsi con pezzi deviati delle istituzioni e con i loro  depistaggi. Fino ai tanti giudici che hanno pagato con la vita il  loro impegno contro il terrorismo e contro la mafia. Ma Canosa ci  racconta anche il lavoro silenzioso ed ostinato di quei  magistrati che hanno lavorato per stanare i protagonisti dell'  intreccio affari-politica-criminalità quando istruire  certi processi non garantiva né onori né successi,  bensì solo rischi e censure. I pretori d' assalto che a  Genova nel ' 74 fecero emergere il primo scandalo del petrolio. I  giudici che svelarono gli intrighi della Loggia P2. E ancora, i  veleni che nei rampanti anni Ottanta furono gettati in campo  nell' ufficio istruzione di Palermo per ostacolare il lavoro di  Giovanni Falcone, fino alle stragi del ' 92 e alla sua morte. Una  lettura molto utile quella della ""storia"" di Canosa. Alla fine  del libro, quando i tanti episodi sepolti dai clamori degli  ultimi anni sono ormai riemersi, Tangentopoli e Mani pulite non  appaiono più così ""eccezionali"". Ma solo l' esito,  seppure clamoroso ed importante, dell' evoluzione travagliata di  un ""Terzo potere"" troppo spesso chiamato a far le veci di una  politica latitante e incapace di assolvere ai propri compiti.",20 giugno 1996,https://ricerca.repubblica.it/repubblica/archivio/repubblica/1996/06/20/una-storia-di-giudici-senza-il-vezzo.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
UN ADULTERO PER PRESIDENTE?,"WASHINGTON Ha ragione il politologo William Schneider: coi suoi  risvolti boccacceschi e i suoi quesiti morali, la ""Bill Clinton  and Gennifer Flowers story"", la relazione di 12 anni tra il  candidato alla Casa Bianca e l' ex cantante, è destinata a  restare come uno spartiacque nella storia elettorale americana.  Grazie a essa - o per colpa sua - le primarie democratiche del 18  febbraio nel New Hampshire saranno un referendum non solo sul  governatore dell' Arkansas, ma anche su quello che il columnist  David Broder ha chiamato ""il degrado della democrazia"", ossia la  resa della politica agli scandali sessuali. Il voto avrà  due facce. A nome dell' intera America, il piccolo Stato della  New England dovrà decidere da un lato se Bill Clinton  abbia mentito, e se sia un leader sul cui giudizio il paese possa  contare; dall' altro se l' adulterio di un politico o altri vizi  privati vanifichino le sue pubbliche virtù. Per i  democratici del New Hampshire, tra i più colpiti dalla  recessione, non sarà un voto facile. Il loro umore li  spingerà a liquidare come una scemenza questa storia di  ""sex lies and audiotapes"", sesso menzogne e registrazioni? O li  indurrà a dare una lezione ai governanti, e quindi a  ""trombare"" il governatore? Una palese ' debolezza' La ""Bill and  Gennifer love story"" è un dipinto straordinario della  politica statunitense e dei candidati alla Casa Bianca, con  digressioni offensive per gli altri leader, in particolare Bush e  Cuomo. Il triangolo è degno di un romanzo. C' è un  giovane governatore democratico, ""enfant prodige"" della politica  - fu eletto la prima volta a 32 anni - con una palese debolezza  per le donne. C' è una moglie ambiziosa e femminista,  avvocato di successo, che rifiuta di prendere il suo nome e di  dividere con lui il tetto governativo, ma che rimane al suo  fianco per non danneggiargli la carriera. E c' è l' altra  donna, la ""sex bomb"", la bionda esplosiva, che la sostituisce non  solo a letto, ma anche come confidente. Amore e potere, insomma,  si mescolano come il whisky e l' acqua, e con lo stesso effetto  inebriante. Nelle registrazioni delle telefonate con l' amante,  fatte sentire da Gennifer l' altro ieri alla conferenza stampa,  si passa con gran disinvoltura da titillanti accenni al sesso  orale - ""sei molto bravo, caro"" sussurra lei - alle manovre per  celare l' adulterio e quindi all' insabbiamento dello scandalo -  ""attenta agli assegni e ai documenti"", le consiglia lui. La parte  più clamorosa dei nastri è però un' altra.  E' quella in cui Clinton parla degli avversari democratici. Il  governatore non ne esce bene, soprattutto nei confronti del  collega Mario Cuomo. Gennifer: ""Cuomo non mi piace"". Clinton:  ""Ragazzi, è aggressivo!"". Gennifer: ""Non mi sorprenderebbe  se avesse dei grossi legami mafiosi"". Clinton: ""Beh, si comporta  come uno della mafia... Non fosse per lui, sarei in testa ai  candidati... Ma l' 87% degli elettori sa chi è, e solo il  54% sa chi sono io"". Il governatore non risparmia neppure il  senatore del Nebraska Bob Kerrey, il rivale che potrebbe  più avvantaggiarsi della sua scomparsa: ""E' finanziato da  Hollywood, sembra un attore, è un eroe del Vietnam,  è divorziato e la gente non gli chiede con chi faccia l'  amore"". Gennifer invece attacca Bush: ""Lo detesto, è una  serpe, ha due facce. Tu sì che saresti un buon  presidente"". Un celebre columnist di New York, Jimmy Breslin, ha  chiamato Cuomo in aereo riferendogli il giudizio. ""Ma chi lo ha  detto?"" ha risposto il governatore. ""Clinton o la sua comare?""  (ha proprio usato il termine comare, ha giurato Breslin). E poi:  ""Che vergogna!"". Sulla vicenda si sono formati due partiti, uno  innocentista l' altro colpevolista. Il primo ricorda che il  Senato discolpò il giudice nero della Corte Suprema  Clarence Thomas dall' accusa di molestie sessuali mossagli dall'  assistente Anita Hill, e che la giuria di Palm Beach assolse il  giovane William Smith Kennedy dal reato di stupro contestatogli  da Patricia Bowman. Nei due casi, dove mancavano testimoni o  prove in un senso o nell' altro, la parola dell' uomo prevalse su  quella della donna. Stando agli innocentisti, ""l' effetto  Thomas-Kennedy"" condizionerà il caso Clinton, anch' esso  affidato alla buona fede dei protagonisti: l' elettorato  presterà fede al governatore e non a Gennifer. Confessione  a pagamento I colpevolisti ribattono che i nastri non consentono  dubbi sulla tresca, e che il problema non è l' adulterio  in sé, ma l' etica di Clinton: il governatore ha mentito  negando la relazione a più riprese; ha mostrato  incapacità di giudizio trascinandola per anni; e ha  tentato di occultarla. Questo partito obietta anche all' attuale  condotta del candidato democratico: sottolineando che è  stata pagata per il suo memoriale, Clinton ha chiamato Gennifer  ""cash for trash"" spiccioli per la spazzatura. Con ogni  probabilità saranno i media a decidere l' esito della  vicenda, perché la loro influenza sugli elettori è  enorme. E per ora i ""big"" appoggiano il governatore: per ora,  perché non sono escluse altre rivelazioni a carico di  Clinton. Il New York Times ad esempio, che ha preso le distanze  dallo scandalo, ha scritto in un editoriale che Clinton va  lasciato in pace. Lo stesso ha fatto il Washington Post, pur  dedicando spazio alla confessione di Gennifer Flowers. Sono i  giornali minori e i ""tabloid"", cioè i fogli scandalistici,  a sparare a zero sul governatore. Con scarsi risultati, a  giudicare dai sondaggi d' opinione, dove solo dal 14 al 26% dell'  elettorato si rifiuterebbe di votare per un candidato adultero.  L' atteggiamento dei media è così diverso da quello  tenuto quattro anni fa con Hart, costretto a ritirarsi per un'  avventura con l' attricetta Donna Rice sebbene separato dalla  moglie, che molti incominciano a chiedersi che cosa ci sia  dietro. Un retroscena è già emerso: il segretario  del partito democratico Brown ha cercato di convincere i media a  ignorare la love story. Il motivo: Brown non vuole che Clinton si  ritiri e che il partito chieda a Cuomo di sostituirlo. Il  segretario crede che Clinton possa sconfiggere Bush.",29 gennaio 1992,https://ricerca.repubblica.it/repubblica/archivio/repubblica/1992/01/29/un-adultero-per-presidente.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Ascolti record in Sicilia per il duello a Primo piano,"Record di ascolti, in Sicilia e in Calabria, per la puntata di  ""Primo piano"" in onda martedì sera sul Tg3. Il programma  era dedicato al tema della lotta alla mafia e alle polemiche  seguite alla trasmissione Report. Nell' ambito del programma  varie interviste e un faccia a faccia fra il presidente della  Regione Salvatore Cuffaro e l' europarlamentare ds Claudio Fava.  Sul piano nazionale ""Primo piano"" ha ottenuto il 12 per cento di  share, con oltre un milione e 200 mila spettatori. In Sicilia il  dato è decisamente più alto di quello medio: 15,21  per cento di share. In Calabria il dato record: 20,02 per cento  di share, con oltre 80 mila spettatori. ""Primo piano""  tornerà ad occuparsi di mafia domani con un documentario  girato da Roberto Faenza sul set del suo film su padre Puglisi.  Tra le testimonianze di quelle agghiaccianti di alcuni ragazzi  del quartiere: «Quando c' era la mafia lavoravamo tutti,  ora lavoro non ce n' è».",20 gennaio 2005,https://ricerca.repubblica.it/repubblica/archivio/repubblica/2005/01/20/ascolti-record-in-sicilia-per-il-duello.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
MARTINAZZOLI ASSOLVE ANDREOTTI,"Il vicesegretario dc: ' Non si possono attendere i tempi della  giustizia per assumere decisioni politiche anti-mafia'  MATTARELLA: ' STIAMO COI GIUDICI' PALERMO - Sergio Mattarella, il  vicesegretario della Dc, si schiera con i giudici palermitani.  Dice: ""La Democrazia cristiana ha il compito di sostenere la  magistratura nella ricerca di verità che va facendo,  rispettandone il lavoro e l' azione anche per accertamenti  successivi che dovrà compiere. Il partito dovrà  comunque subito prenderne atto e registrare quanto emerge per  adottare i provvedimenti politici conseguenti"". ""Una cosa -  spiega Mattarella - è la responsabilità penale, un'  altra cosa è la responsabilità politica che  è e deve essere più rigorosa perché assorbe  anche il piano dell' opportunità politica"". Aggiunge  ancora: ""Ma non si possono attendere i tempi della giustizia per  assumere decisioni politiche che garantiscano comportamenti nella  Dc che siano incompatibili ed in più siano decisamente e  palesemente contrastanti con tesi mafiose"". Mattarella denuncia  che in Sicilia la Democrazia cristiana è un partito  pressochè in disarmo: ""Vi sono alcune province che sono in  attesa di commissari come Palermo, Catania, Agrigento, ed altre  ne hanno bisogno. Ma non è tanto con i commissari che si  risolve il problema, si risolve se si procede a un' azione di  verifica attenta, rigorosa, intransigente delle presenze nel  tessuto umano che compone la Dc e vedere cosa c' è che non  va, e quindi tolto e allontanato, che cosa invece deve essere  immesso di energie nuove adeguatamente corrispondenti alle  aspirazioni della Dc"". Alla Dc anche Leoluca Orlando ha fatto  riferimento nella sua dichiarazione: ""Mino Martinazzoli ora si  schiera con Andreotti e Mannino e il loro sistema di potere. Ne  prendo atto. Sarà il nuovo segretario della Dc a dover  spiegare ai democristiani onesti perché la Dc non riesce  più a liberarsi dell' ipoteca mafiosa"". Ieri in Sicilia  è intanto giunto il vicepresidente del Csm Giovanni  Galloni. Galloni ha anticipato che entro giovedì prossimo  potrebbe essere perfezionato l' iter della nomina del capo della  Direzione nazionale antimafia. Poi ha parlato dell' inchiesta  Lima: ""Si sono superate tante difficoltà che un tempo  sembravano insuperabili"".",25 ottobre 1992,https://ricerca.repubblica.it/repubblica/archivio/repubblica/1992/10/25/martinazzoli-assolve-andreotti.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Tribunale e Procura, si cambia","C'era quasi tutto il Tribunale, l'altra sera, intorno al grande  tavolo di un noto ristorante torinese, per la cena di saluto al  presidente uscente Mario Garavelli, che ha appena preso possesso  del suo nuovo incarico di presidente della Corte d'appello di  Genova. Classe 1931, alessandrino, aveva esordito nel 1958 al  Tribunale di Casale, passando poi alla Pretura e al Tribunale di  Alessandria e infine a Torino, nel 1977: giudice al Tribunale e  in Corte d'appello, numero due dell'Ufficio istruzione,  consigliere della Cassazione dal 1987 al '90 (se ne andò  disgustato dal «metodo Carnevale», come ha  testimoniato al processo di Palermo contro  l'«Ammazzasentenze»), di nuovo a Torino come  presidente di Corte d'appello, e infine numero uno del Tribunale  dal '97: cioè capo di un'azienda con 169 giudici e 500  funzionari, da poco passata per le forche caudine della riforma  del giudice unico (che a Torino entrò in vigore un anno  fa, con largo anticipo). Garavelli non è una star: eppure,  in Corte d'appello, ha scritto le sentenze di quasi tutti i  processi di terrorismo (ad esempio, contro i capi storici delle  Br), di sequestro e di stragi (comprese quelle di Doretta  Graneris e Guido Badini), mentre in Cassazione ha firmato la  sentenza sul delitto Ambrosoli e su vari omicidi di mafia. Ora si  pone il problema della sua successione, che si inserisce in un  valzer di poltrone che investe un bel numero di uffici giudiziari  torinesi. A cominciare dalla Corte d'appello, che da marzo  resterà vacante per l'andata in pensione del presidente  Giuseppe Martinetto. Per il Tribunale, era corsa voce che si  facesse avanti Giancarlo Caselli, ma l'ipotesi è poi  sfumata: resterà (almeno per ora) alla direzione delle  carceri. Le candidature più accreditate sono quelle  «interne» di Giovanni Vendittelli Casoli (già  capo della Pretura) e Marco Quaini. Per la Corte d'appello, in  pole position ci sono Filoreto Aragona, Gustavo Witzel e Franco  Gamba, i più anziani e titolati giudici della Curia  Maxima. Ma non si esclude un nome «forte» da fuori:  Caselli per marzo dovrebbe essere libero (difficile che un  probabile governo Berlusconi lo mantenga al Dap), ma è  troppo giovane per quel posto. Potrebbe invece candidarsi e  tornare così a Torino a tempo di record lo stesso  Garavelli: i giudici con funzioni direttive non sono tenuti a  rimanere per tre anni nello stesso incarico prima di chiedere il  trasferimento. Novità in vista anche in Procura. Proprio  ieri, la terza commissione del Csm ha indicato  all'unanimità due nomi per i due posti di procuratore  aggiunto lasciati vacanti dalla riforma del giudice unico: il  primo è Raffaele Guariniello, che già esercitava le  stesse funzioni nella defunta Procura circondariale; il secondo  ed è una novità è Francesco Saluzzo,  preferito agli altri due pretendenti: l'ex pm (ora capo della  Procura di Saluzzo) Stella Caminiti e l'ex pretore (ora giudice)  Giuseppe Casalbore. Vicepresidente aggiunto dei Gip, un passato  di pm (sostituto a Torino, poi capo ad Asti), Saluzzo è  famoso per le indagini sul clan dei Catanesi e sulle cosche  calabresi, nonché per la condanna di Cesare Romiti per i  bilanci Fiat. Se il plenum del Csm confermerà le due  nomine, la Procura completerà l'organico con sei aggiunti:  Guariniello, Tinti, Griffey, Laudi e Saluzzo, più Vincenzo  Pochettino, che, dopo la fallita corsa al posto di procuratore  capo, ha deciso di rimanere a Torino come «aggiunto  anziano». Così, in settembre, Maddalena potrà  rimescolare le carte dei vari pool investigativi, spostando capi  e sostituti, e istituendo almeno un gruppo nuovo: quello contro  le mafie di importazione, soprattutto albanesi. (marco travaglio)",19 luglio 2000,https://ricerca.repubblica.it/repubblica/archivio/repubblica/2000/07/19/tribunale-procura-si-cambia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
ECCO LA MALAITALIA UN OMICIDIO SU DUE AVVIENE NEL SUD,"ROMA - Cresce l' Italia della criminalità. Per numero di  reati e di omicidi commessi. Come altri rapporti statistici,  anche quello annuale dello Svimez conferma una tendenza che  sembra consolidata nel tempo: sono le regioni meridionali, quelle  tradizionalmente a rischio, ad essere devastate da una violenza  senza precedenti. Facendo una media dei dati riportati dal  dossier, si scopre che ogni due omicidi compiuti in Italia, uno  è portato a termine in Campania, Puglia, Calabria o  Sicilia. Analogo rapporto scatta nel settore della rapine. Ma se  cresce l' indice di criminalità, resta ancora basso il  numero di magistrati impiegati nelle zone ""calde"". Gli organici  soffrono di vuoti e i posti vacanti ancora da riempire si  attestano su una media del 10 per cento. Criminalità - L'  aumento generalizzato del tasso di criminalità, si  accentra in modo pesante nelle quattro regioni dominate dalle  gang. In Campania, Puglia, Calabria e Sicilia nel 1991 si  è registrato circa il 70 per cento degli omicidi compiuti  in tutto il Paese. Spicca, tra le emergenze, il caso Puglia: qui,  il numero degli assassinii è cresciuto del 35 per cento.  In Italia si uccide con una media di 3,1 per 1O0 mila abitanti:  1,3 nel centro-nord, 6,4 nel Mezzogiorno che sale a 8,7 in  Sicilia e addirittura 12,3 in Calabria. Niente o pochissima  violenza omicida in Molise e nelle Marche, relegate in fondo alla  classifica della morte. Sempre nel quadrilatero del Mezzogiorno  si concentra il 68 per cento del totale della rapine, con aumenti  rilevanti in Campania, con il 34 per cento, e in Puglia con il 21  per cento. Ma la regione in cui tale reato risulta più  diffuso è la Sicilia, dove le rapine gravi accertate sono  oltre il 40 per cento del totale nazionale. Basterà un  dato per capire l' entità del fenomeno: ogni centomila  abitanti si commettono 121,3 rapine. In Italia la media è  del 27,9. Ma tutti questi dati, già di per sé  eloquenti, appaiono superati dalla lunga serie di delitti  compiuti recentemente. Basti pensare alla strage di Capaci, quei  cento chili di tritolo piazzati sotto un piccolo tunnel dell'  autostrada per far saltare in aria Giovanni Falcone, sua moglie e  i tre agenti di scorta. ""La potenza economica e militare della  mafia - ricorda il dossier - e la forza contrattuale che essa  è in grado di esercitare nella sue transizioni con il  mondo della politica e degli affari connessi alla politica,  lasciano supporre che l' inquinamento delle istituzioni sia anche  più diffuso di quanto non rilevi il numero, non certo  esiguo, degli scioglimenti dei consigli comunali inquinati"".  Giustizia - Sulla carta, il numero di magistrati in rapporto alla  popolazione è superiore alla media nazionale nelle regioni  ""calde"" del sud. Ma nella realtà, si verifica che proprio  nelle zone a rischio sono più vistose le ""vacanze""  rispetto agli organici. I posti non coperti - osserva il rapporto  dello Svimez - in tutti i distretti italiani rappresentavano in  media circa il 18 per cento degli organici. Ma salivano al 21 per  cento nel Mezzogiorno, al 33 per cento a Catanzaro, a quasi il 30  per cento a Caltanissetta e al 27 per cento a Reggio Calabria. La  mancata copertura dei posti in organico non è un fatto  nuovo. Già nel dossier pubblicato lo scorso anno si  rilevavano vuoti analoghi. In confronto al 21 per cento del marzo  del 1992, la percentuale di posti vacanti negli uffici giudiziari  del Mezzogiorno era il 20,5 per cento nel maggio del 1991. La  situazione è comunque peggiorata in alcuni distretti, come  a Catanzaro dove i vuoti sono saliti al 33 per cento mentre erano  il 28 per cento l' anno scorso, a Campobasso dove è  scoperto il 28,6 per cento dell' organico contro il 18 per cento  e a Messina, 21,5 per cento contro il 17 per cento. La situazione  è decisamente migliorata a Palermo dove la percentuale di  ""vacanze"" è scesa dal 26,5 al 20 per cento. I vuoti d'  organico aumentano, di conseguenza, la mole di lavoro per i  magistrati inquirenti. Soprattutto nelle regioni meridionali dove  è più intensa l' attività della grande  criminalità. Rispetto alla media italiana, alla fine del  1991, la percentuale di procedimenti nel Mezzogiorno era del 129  per cento nelle Preture, del 136 presso i Tribunali e 178 presso  le Corti d' Assise. La situazione è gravissima in Sicilia  e Campania. Nelle Corti d' Assise di Caltanissetta, Messina e  Palermo gli indici dei procedimenti pendenti in rapporto alla  popolazione, salgono rispettivamente a 312, a 246 e a 144. In  quelle di Salerno e Napoli a 588 e a 288.",03 luglio 1992,https://ricerca.repubblica.it/repubblica/archivio/repubblica/1992/07/03/ecco-la-malaitalia-un-omicidio-su-due.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
E Milano ringrazia il giro di vite È la cuccagna del lavoro nero,"MILANO - Da quando i lumbard gli hanno revocato il permesso di  soggiorno, Ion C., muratore romeno, non ha mai lavorato tanto. Si  era nascosto a Gorgonzola, in un seminterrato con cesso in  cortile, pensando di far la fame, e invece proprio allora tutti  si sono messi a cercarlo. Seioffertesei in quattro mesi, Ion il  clandestino non credeva ai suoi occhi. Certo, lui vale solo  quattro euro all' ora, meno dei marocchini. Però non sta a  casa neanche un giorno. Le ditte lo corteggiano, lo vengono a  prendere all' alba a casa col bus della ditta. Per capire, devi  andare di mattina in piazzale Ovidio, dove i caporali reclutano i  muratori dell' Est. I capi non sono mafia terrona. Son  bergamaschi, bresciani, camuni. Padani doc. Gli stessi che fanno  le fiaccolate contro gli immigrati? Gli stessi. In questa storia  c' è una regola: chi sbraita chiedendo rigore è  sempre lo stesso che poi lascia correre. Il motivo lo sanno  tutti. Il clandestino ha paura, tace e si accontenta di poco: per  l' economia dei settori deboli è una pacchia. Dunque, per  tenere basso il costo del lavoro, basta tenere alta la pressione  sugli immigrati. Murat, un turco, spiega: «Anche l' ultimo  giro di vite è un trucco. E' come il proibizionismo per la  droga. Non serve a bloccare l' illegalità, ma a  produrla». Nord a tolleranza zero? Nemmeno per sogno. La  cuccagna dei clandestini è proprio Milano. Senza di loro  la città si fermerebbe. I prezzi schizzerebbero in alto e  gli amministratori non potrebbero vantare i risparmi del  «buongoverno» dopo gli sprechi di Tangentopoli. Il  sindaco Albertini promette di spezzare le reni all'  illegalità? Provate a segnalare gli illegali nei suoi  cantieri. Hanno tentato di farlo in ottobre CgilCislUil con un  appalto in piazza Anita Garibaldi. Tra la segnalazione e la  diffida del Comune all' impresa son passati 30 giorni. I  clandestini nel frattempo avevano arcifinito i loro turni,  protetti da guardie giurate. Il ministro dell' Interno promette  il pugno di ferro? Il governo mobilita le forze armate alle  frontiere? I cantieri non li tocca nessuno, e i caporali  bergamaschi continuano i loro rastrellamenti. A Milano, racconta  il clandestino Ion nel suo seminterrato dell' hinterland, le  retate avvengono quasi sempre fuori orario di lavoro, durante la  notte, nei dormitori di periferia. E magari, ti dicono al  Sindacato edili, anche le retate aiutano a produrre questa  «santa paura» che abbassa i costi d' impresa e  arricchisce banche, imprenditori, avvocati. Poi, un bel giorno,  il doppio gioco ti frana in testa. Come al teatro Arcimboldi,  appena inaugurato alla Bicocca, dove un pannello di vetro di due  quintali, crollando da soffitto, per poco non ammazza gli  spettatori. «Cos' è accaduto?», ci si chiede,  e si chiamano teste d' uovo a verificare la bontà dei  materiali. In realtà c' è poco da verificare, tutto  era noto da tempo. Arcimboldi era un cantiere strano. Non si  riusciva a entrare. Il permesso era stato negato persino a una  troupe Rai di «Sciuscià», che aveva chiesto di  filmare i lavori. Poi si vide perché. Quando gli ispettori  della Cassa Edile riuscirono a infilarsi dentro, beccarono in un  colpo solo ottanta muratori senza contributi. Il turnover era  così vorticoso che ogni volta i sindacati ritrovavano  persone diverse sui ponteggi. L' ultimo controllo serio a Milano  l' ha fatto una task force del ministero, nel giugno 2001, con  risultati pazzeschi. Su 24 cantieri, 14 sequestri e cinque  sospensioni di attività. In 116 sopralluoghi, scoperte 650  violazioni alla sicurezza, fatti abbattere 37 ponteggi  raffazzonati. E su 610 lavoratori, 307 irregolari; il cinquanta  per cento. Ed erano solo i fessi. Gli altri erano riusciti a  scappare. Accade un po' in tutta Europa. Ma in Italia, dice il  sociologo Salvatore Palidda, il fenomeno è  incomparabilmente più esteso. Non è più un'  anomalia. E' , a tutti gli effetti, un «sistema».  Forse, una nuova mafia, «costruita su cerchie e cordate di  connivenze, sulla complicità di grossi subappaltatori,  funzionari di banca, commercialisti, fornitori di materie prime o  manufatti, talvolta funzionari di enti locali, operatori di  polizia e ispettori del lavoro». Tutto comincia col blocco  dei permessi di soggiorno. Il rinnovo è sempre più  difficile, la discrezionalità dell' ok sempre più  alta. «Ti tengono in sospeso fino all' ultimo giorno -  protesta Giorgio Vanoli, uomo di punta della FilleaCgil - poi ti  dicono no. E il lavoratore, anche se lavora qui da anni, si  scopre illegale da un giorno all' altro e finisce nel pentolone  dei clandestini su piazza. E' stato il governo di sinistra a  consentirlo; Berlusconi ha trovato la strada spianata».  Nebbia padana tosta in piazzale Loreto, altro luogo di  reclutamento. La ressa di egiziani e marocchini è tale che  il traffico rallenta, i vigili devono intervenire. Hussain B., un  maghrebino lasciato fuori dalla chiamata, spiega come la  burocrazia aiuta l' illegalità. «Metti che un'  azienda voglia regolarizzare uno di noi senza visto. Prima le  chiedono un mare di documenti. Poi le rispediscono l' operaio a  casa col foglio di via, a far coda per mesi all' ambasciata, in  vista di un rientro reso impossibile dall' esiguità delle  quote. Così ti passa la voglia». Il seguito della  storia lo leggi nell' edilizia pubblica. Ribassi incredibili,  fino al 35 per cento, subappalti - che la legge non consente - a  ditte fantasma pagate un ulteriore venti per cento in meno,  giochi di fatture false per aggirare le tasse. E soprattutto uso  massiccio dell' intimidazione. Secondo stime dei sindacati, la  quota di lavoro nero nell' edilizia milanese e dell' hinterland  ha raggiunto quota 50 per cento, roba da Sudamerica. E il costo  del lavoro scende ancora, mentre la produttività aumenta.  Raccontano due manovali italiani in un cantiere comunale presso  l' Arena: «Ti fai il c~ per una vita, e un giorno ti  dicono: guarda quel marocchino, lavora il doppio e prende la  metà. Logico che ti senti sotto pressione. La musica  è cambiata, caro mio. Sgobbi sempre di più. E gli  scioperetti del sindacato mi paiono tanto 'na scorreggia».  Nessuno rompe le scatole a chi assume in nero, il clima di  impunità è palpabile. Gli uffici preposti sono  fermi. Gli ispettorati del lavoro sono sotto organico, a  intervenire non ci provano nemmeno. Se vai a denunciare qualcosa,  ti dicono: «Vai dalla Cgil». E l' Azienda Sanitaria?  Fa i suoi test sull' igiene, non sui clandestini. L' Inps e l'  Inail? Controllano la previdenza di chi ce l' ha, quella degli  altri è imprendibile. Non è più aria, in  giro. Un colonnello della Finanza che nel Bergamasco aveva  trovato un giro di miliardi in nero, è stato trasferito.  Al palazzo di giustizia da due anni non rispondono nemmeno alle  segnalazioni del sindacato. E la politica? Quando condannarono un  imprenditore di Brescia che aveva dato fuoco a un operaio rumeno,  il poi ministro della giustizia Roberto Castelli della Lega disse  che la sentenza era «infame». E spiegò: gli  immigrati dicono solo falsità. Ogni tanto ci provano i  sindacati, ma finisce male. Se premono per regolarizzare dei  muratori, questi vengono licenziati all' istante. Così,  sono i clandestini per primi a non voler tutele. E poi, chi ficca  il naso rischia grosso. A Roberto Ripamonti, un sindacalista che  era entrato per controlli in un cantiere di Pessano, hanno  semidistrutto la motocicletta. E a Geber Shawky, un egiziano  della Fillea, che aveva pescato arabi in nero a Vimercate, hanno  mostrato la pistola, intimando lo sgombero immediato. Mafia?  Sicuramente cuccagna del sommerso.",03 marzo 2002,https://ricerca.repubblica.it/repubblica/archivio/repubblica/2002/03/03/milano-ringrazia-il-giro-di-vite.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Le allegre gite in bicicletta persi nel blu di Mongerbino,"Per gentile concessione di Drago edizioni pubblichiamo ""Gita in  bicicletta a Mongerbino"", uno dei racconti del nuovo libro di  Dacia Maraini ""Un sonno senza sogni"" che sarà presentato  domani alle 18,30 a Palazzo Cutò di Bagheria (segue dalla  prima di cronaca) Ogni mattina la ragazzina bionda pedala fino  alla scuola e lì abbandona la bicicletta appoggiandola  contro un palo. Sebbene tutti abbiano fame in quei grami anni del  dopoguerra, nessuno oserebbe rubare una bicicletta. Il paese  è compatto, occhiuto e vigile, già in preda alle  grandi manovre della mafia che si sta riorganizzando con l' aiuto  degli americani, ma la vita quotidiana non ne risente. A scuola  la ragazzina ritrova i suoi compagni, le sue compagne, con cui ha  una buona intesa. Discutono, giocano. Lo studio è un  sottofondo doveroso a cui ci si assoggetta con pazienza. I  professori volenterosi, corrono su e giù, chiusi in  cappotti lisi, pronti a sbraitare per ogni sciocchezza, ma anche  attentissimi alle grandi voci della letteratura italiana. Leggono  in classe Manzoni e Leopardi e costringono gli scolari a imparare  interi paragrafi a memoria. Ma la gioia più grande sta  nelle gite domenicali, in bicicletta. Col fagottello appeso al  manubrio, a cercare granchi lungo le coste del monte Zafferano.  Tutti infagottati e col cappuccio, cercando di schivare gli  spruzzi alti delle onde, d' inverno; liberi e allegri correndo a  tuffarsi dalle rocce alte nel mare agitato, d' estate. Una fresca  mattina di una domenica di luglio vediamo la ragazzina bionda che  fila in discesa lungo la strada di terra che collega la villa al  paese. è stata nel passato una grande villa piena di cose  preziose. Ora, nel dopoguerra, assomiglia più che altro a  una magione in rovina, con le grandi finestre senza vetro, le  grondaie bucate in cui fanno il nido i passeri, le erbe che  sbucano fra le mattonelle della terrazza. Ma la bambina ama  quella villa in sfacelo, il suo odore di vecchie pietre, le  pareti che si sfaldano cancellando gli affreschi settecenteschi,  la luce che filtra polverosa dalle persiane sconnesse. Quella  domenica di luglio scendono in cinque verso il promontorio dell'  Aspra. Uno sperone di roccia chiara che sporge sul mare libero.  Non c' è una casa da quelle parti né una strada  asfaltata. Solo un sentiero terroso su cui cresce la gramigna e  su cui le bisce prendono il sole arrotolate. Pedalano  rincorrendosi, superandosi, frenando all' improvviso e ridendo di  ogni sciocchezza. Quando arrivano alla salita del monte  Zafferano, appoggiano le biciclette fra due rocce basse che  formano un rifugio naturale. Da lì a piedi, saltellando e  correndo, scendono lungo il pendio del monte, fino al mare. Sul  tragitto incontrano solo un impagliatore di sedie che, seduto per  terra, tira le scorze tagliate e seccate al sole delle agavi,  facendo perno sull' alluce in fondo alla gamba tesa. L' uomo  solleva la testa per osservare quel gruppetto di ragazzini dalle  magliette sbrindellate, lancia un saluto gutturale, come un  richiamo per le pecore e riprende pensoso il suo lavoro. La  ragazzina bionda si precipita giù per le rocce, seguita  dai compagni di scuola. L' acqua ha un colore che non  rivedrà più nel corso della sua vita: di oro  liquido, in cui le profondità azzurrine sono attraversate  da frotte veloci di minuscoli pesci di un viola stupefacente.  Lì i ragazzi ammucchiano in un canto, al riparo di una  roccia, i fagotti con la colazione, le magliette sudate e i  sandali rattoppati. Quindi si gettano dall' alto di un masso in  mezzo al cavallone che avanza. L' abilità consiste nel  buttarsi a testa in giù, le braccia protese, contro l'  onda montante. Se si sbaglia si rischia di finire schiantati  contro gli scogli. Ma nessuno ha mai sbagliato. I tuffi si  riservavano al mare mosso. Quando il mare invece è calmo e  pacifico come oggi, i ragazzi si dedicano alla pesca dei ricci  che lì sono molto abbondanti. Anche senza maschere ne  occhialetti da mare, sanno distinguere le femmine dai maschi. Le  femmine hanno le spine con le punte violette o marroncine, mentre  i maschi sono sempre neri e più piccoli. Le femmine  portano le uova gonfie e incollate al dorso, i maschi no. Li  distinguono da lontano a occhi nudi e si lanciano sott' acqua  agitando braccia e gambe, fino a raggiungere i tre, i cinque  metri di profondità. Bisogna però stare attenti  nello staccarli dalla roccia, a non pungersi. E quindi tornare in  superficie rapidamente spingendo la testa in alto per arrivare a  respirare prima di soffocare. Seduti sui blocchi di pietra  grigia, sotto il sole che ora è robusto e feroce, i  ragazzini spaccano i ricci pescati. La bambina bionda è  abilissima a usare un coltellino dal manico di legno che si porta  sempre dietro. Appoggia il riccio contro un sasso e con un colpo  secco lo divide in due perfette metà. Una contiene le  uova, l' altra no e viene buttata via. La ragazzina annusa quel  mezzo riccio appena pescato e con la punta della lingua assaggia  una di quelle striscioline di carne umida che manda un odore acre  e marino. Il compagno più vicino stende la mano. Lei gli  allunga il mezzo riccio ancora intatto e lui a sua volta lo passa  ad un altro. è l' addetto alla distribuzione. Farà  in modo che nessuno ne mangi più di un altro.",10 novembre 2006,https://ricerca.repubblica.it/repubblica/archivio/repubblica/2006/11/10/le-allegre-gite-in-bicicletta-persi-nel.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
SCOMPARSI I DOCUMENTI SULL' ADDAURA,"ROMA - Il misterioso ladro che un mese fa riuscì ad  impadronirsi della borsa del sostituto procuratore di  Caltanissetta Luca Tescaroli ha sottratto alcuni importanti  documenti. Carte e verbali di una delle indagini più  delicate della magistratura nissena, quella sul fallito attentato  dell' Addaura alla villa di Giovanni Falcone. Su quei candelotti  di dinamite abbandonati sulla scogliera della villa non è  mai stata fatta chiarezza. Falcone parlò subito di ""menti  raffinatissime"", lasciando intendere una partecipazione (mai  provata) dei servizi segreti, più recentemente alcuni  pentiti di mafia hanno detto che quell' attentato era opera di  Cosa Nostra. Un episodio ancora tutto da decifrare attorno al  quale, evidentemente, continuano a muoversi strani interessi  visto che l' uomo che è riuscito a rubare la borsa di  Tescaroli ha portato via solo quei documenti lasciando tutte le  altre carte e verbali che riguardavano altre inchieste. Il furto  è avvenuto in un albergo di Roma, la borsa dopo oltre una  settimana è stata riconsegnata da una donna, che ha detto  di averla trovata per strada.",30 novembre 1997,https://ricerca.repubblica.it/repubblica/archivio/repubblica/1997/11/30/scomparsi-documenti-sull-addaura.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Minniti: così i clan sono in perenne conflitto,"«LA presenza contemporanea della criminalità  organizzata e della criminalità diffusa fanno di Napoli  una realtà che non ha paragoni». Parole del vice  ministro dell' Interno Marco Minniti a Gnosis, la rivista del  Sisde. Analisi molto realista della camorra che per Minniti  è «una criminalità moderna,  internazionalizzata, con capacità notevoli dal punto di  vista militare e finanziario: è una struttura diffusa,  priva di una gerarchia centralizzata come nella mafia».  Questo crea «una situazione di continua ebollizione, e la  permanente competizione tra i clan innesca picchi di conflitto  sanguinoso dovuti alla necessità di accaparrarsi la  leadership sul territorio». E accanto alla camorra  «una criminalità diffusa particolarmente radicata  nel territorio. Solitamente, uno dei punti di forza della  criminalità organizzata viene misurato dal fatto che nei  suoi territori apparentemente non accade nulla sul terreno dell'  ordine e della sicurezza. Ma a Napoli la piccola  criminalità sempre di più coinvolge nuove  generazioni dando vita a fenomeni particolarmente preoccupanti  come quello delle cosiddette baby gang. Sopra tutti questi  fenomeni, a peggiorare drammaticamente l' impatto sulla  società civile napoletana, c' è, poi - conclude  Minniti - una diffusione e l' uso di una violenza non  proporzionati rispetto agli obiettivi, una violenza esibita,  priva di condizionamento».",11 aprile 2007,https://ricerca.repubblica.it/repubblica/archivio/repubblica/2007/04/11/minniti-cosi-clan-sono-in-perenne-conflitto.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
La famiglia Biagi chiede i danni a Francesco Caruso ex parlamentare Prc,"«Oggi mi è stata notificato l' atto di citazione  presso il tribunale civile di Bologna per il 30 gennaio 2009. La  famiglia di Marco Biagi, la vedova e i suoi due figli, mi hanno  denunciato per diffamazione e mi chiedono 600.000 euro di danni  morali ed esistenziali. Sono rimasto stupito e addolorato per  questa scelta di richiedere un risarcimento economico per le mie  parole». Ne dà notizia l' ex parlamentare del Prc  Francesco Caruso, denunciato per aver definito  «assassino», in un discorso pubblico contro il lavoro  precario dopo la morte di un operaio nel napoletano, il  giuslavorista ucciso dalle Br a Bologna. «Mi addolora -  afferma Caruso - pensare che una mia frase, ancorché  fraintesa, possa aver procurato un ulteriore aggravio di  sofferenza ad una famiglia già segnata dal dolore: non era  certo questa la mia intenzione». «L' equivoco -  aggiunge l' ex parlamentare - nasce proprio in virtù di un  grido di dolore e disperazione dettato dal medesimo sentimento di  pietà e compassione dinanzi alla morte, in questo caso di  un giovane innocente lavoratore precario caduto da un impalcatura  nel napoletano e morto sul colpo. Assassini, una parola, un grido  avventato ed eccessivo, un grido di rabbia rivolto nei confronti  di chi ha fatto della precarietà il fulcro del rapporto  tra lavoro e nuove generazioni», spiega Caruso che  aggiunge: «Nei prossimi giorni deciderò se inviare  gli atti alla giunta per le autorizzazioni a procedere della  Camera dei Deputati, in nome del principio dell'  insindacabilità delle opinioni espresse durante il mandato  parlamentare: sono indeciso su questo perché non vorrei  confondere i miei processi politici, politici perché  incentrati sulle idee e le parole, per quanto strampalate e  fuoriluogo possano sembrare ai più, con i processi che  vedono coinvolti politici per tangenti, mafia e  corruzione».",18 ottobre 2008,https://ricerca.repubblica.it/repubblica/archivio/repubblica/2008/10/18/la-famiglia-biagi-chiede-danni-francesco-caruso.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Il battesimo di Corleone,"dino paternostro Il 10 marzo 1948, Luciano Liggio, astro nascente  della mafia corleonese, assassinò il capolega contadino  Placido Rizzotto, buttandone il corpo privo di vita nella foiba  di Rocca Busambra. Ma tre colpi di pistola possono uccidere un  uomo, non le sue idee. E, infatti, esse rivivono ora nel film del  regista siciliano Pasquale Scimeca, che sarà proiettato  domani sera, in anteprima, al cinema Martorana di Corleone. La  prima di ""Placido Rizzotto"" nella città che fu teatro  della sua storia è annunciata sui muri del paese da  manifesti giganti con l'immagine del sindacalista (l'attore  Marcello Mazzarella) che alza le braccia al cielo in segno di  vittoria. Un'immagine simbolica, che rende bene i sentimenti dei  tanti cittadini onesti di Corleone. «E' importante, e per  noi familiari commovente, che un film faccia rivivere gli ideali  di giustizia e di solidarietà per cui più di 50  anni fa si è battuto Placido Rizzotto», dice il  nipote dell'ex segretario della Camera del lavoro, che si chiama  Placido come lo zio. L'emozione impedisce persino di parlare ad  Antonino Rizzotto, fratello del capolega assassinato. Lui e tutti  i familiari, comunque, saranno a Corleone, domani sera, per  assistere all'anteprima del film reduce dal Festival di Venezia,  dove ha ottenuto apprezzamenti unanimi dalla critica.  «Grazie a quest'opera di Scimeca - spiega Francesco  Cantafia, segretario della Cgil di Palermo - finalmente assume  respiro nazionale il sacrificio di Rizzotto e di tanti altri  sindacalisti, che, come lui, sono stati assassinati per la  libertà e la democrazia in Sicilia». E Pippo  Cipriani, sindaco di Corleone, annuncia che il comune  dedicherà a Rizzotto il Centro internazionale di  documentazione sulla mafia e sul movimento antimafia, che sta  sorgendo nei locali di San Ludovico. Al dibattito, che  seguirà alla proiezione del film, insieme al sindaco  Cipriani, saranno presenti il presidente della commissione  antimafia Giuseppe Lumia, Emilio Miceli, don Luigi Ciotti,  Pasquale Scimeca, Giovanni Tamberi e il vicedirettore di Raitre  Enrico Ghezzi.",29 settembre 2000,https://ricerca.repubblica.it/repubblica/archivio/repubblica/2000/09/29/il-battesimo-di-corleone.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Incontri,"I BRIGANTI, cHI FURONO VERAMENTE? L' archeoclub Barinon organizza  alle 17 nella sedel dell' Archivio di Stato, in via Marin a Bari,  l' incontro su ""I briganti~chi furono veramente?"" con Raffaele  Giuralongo, docente di Storia del Risorgimento all'  Università di Bari. ALLEANZA NAZIONALE A Villa Romanizzi,  alle 12, presentazione ufficiale della candidatura dell'  onorevole Gianni Mastrangelo alla carica di presidente  provinciale di An. donatori di sangue Nella sede della  Federazione pugliese donatori sangue, in piazza Umberto, alle 15  assemblea ordinaria del soci. ASSEMBLEA DI AN Allo Sheraton di  Bari, alle 17, assemblea generale degli iscritti di Alleanza  nazionale. RIGENERAZIONE URBANA Al castello Angioino di Mola,  alle 10, convegno su ""Identità, territorio e rigenerazione  urbanauna sfida per l' ambiente, la società e l' economia""  organizzato dal comune di Mola. ISLAMISMO E OCCIDENTE Nella sala  Arcadia di Palazzo Ducale a Martina Franca, alle 18, convegno  organizzato dal Centro studi e ricerche ""Francesco Grisi"" in  collaborazione con l' associazione ""Nuova Europa"" sul tema ""L'  Islamismo, l' Occidente, l' apocalisse"". LA CRIMINALITà  EMERGENTE Nell' auditorium dell' Assunta di Trinitapoli, alle  16,30, è in programma il convegno su ""La nuova mafia e la  capacità di delinquere della criminalità emergente.  La prevenzione parte dall' ente locale?"". Introduce, il sindaco  Arcangelo Barisciano.",23 febbraio 2002,https://ricerca.repubblica.it/repubblica/archivio/repubblica/2002/02/23/incontri.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
IL BOSS FINISCE SUL LETTINO,"PALERMO - Il mafioso sul lettino dello psicanalista. Con la sua  identità annullata da Cosa Nostra, con la sua famiglia  plagiata dai modelli comportamentali imposti dall' organizzazione  criminale e con la sua doppia morale, con la famiglia ""luogo  delle regole"". Ma anche con le sue paure da esorcizzare con  festini a base di sesso. Come quello avvenuto a Roma alla vigilia  del fallito attentato al pentito Totuccio Contorno. ""Per vincere  la paura che avevamo di Totuccio Contorno e superare lo stress  per la preparazione dell' attentato nei suoi confronti, la sera  prima organizzammo orge di gruppo e banchetti"", ha raccontato il  pentito Antonio Scarano. Magistrati e psicologi, per la prima  volta insieme a Palermo in un seminario nazionale di ricerca  sulla psicologia mafiosa, propongono un approccio nuovo alla  lotta alla mafia, decisivo nel momento in cui - come sottolinea  il sostituto procuratore Gioacchino Natoli - ""il pentitismo sta  facendo impazzire la mafia"". I magistrati scoprono che intere  famiglie di mafia ricorrono alle cure dello psicanalista e gli  psicologi trovano un ricchissimo materiale umano da studiare  attraverso l' esperienza dei collaboratori di giustizia,  ""pazienti"" alle prese con una gravissima crisi di identità  dopo anni e anni vissuti in una sorta di delirio di onnipotenza,  ""a dare o togliere la vita come il Signore"", come amava  ossessivamente ripetere Leoluca Bagarella. E' una breccia di  grande importanza per chi, sull' altro fronte, si trova a  combattere il fenomeno mafioso. ""Oggi, se vogliamo vincere questa  battaglia - dice il sostituto procuratore Luigi Patronaggio -  dobbiamo essere così bravi da offrire al mafioso pentito  che fa i conti con il suo mito infranto, uno stato forte,  credibile e serio, capace di ridare un ruolo nella società  a persone che, dopo l' uscita dall' organizzazione criminale non  sanno più chi sono ed hanno un enorme bisogno di essere  rasserenati e rassicurati da figure forti"". Una strada  assolutamente condivisa dall' avvocato Luigi Li Gotti, difensore  di numerosi collaboratori di giustizia. Che avverte: ""Se  continuiamo a chiamare i collaboratori dei criminali prezzolati o  degli animali sanguinari non faremo altro che farne dei  mercenari. E' dovere di tutti, invece, dare a questa gente una  via d' uscita, fare in modo che la loro collaborazione sia una  reale scelta di vita"".",01 marzo 1997,https://ricerca.repubblica.it/repubblica/archivio/repubblica/1997/03/01/il-boss-finisce-sul-lettino.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
SUPERPROCURA DELLA DISCORDIA,"ROMA - Troppi i romani, troppo pochi i siciliani. Qualcuno non ha  molta esperienza di mafia, qualche altro non ha operato  abbastanza come pubblico ministero. Si ingarbuglia la matassa  della superprocura. Lo zar antimafia Bruno Siclari ha dato il suo  parere sulla rosa dei 20 nomi di sostituti proposti dalla terza  commissione del Consiglio superiore della magistratura. Ed  è, quello del superprocuratore, un parere favorevole per  13 dei 20, ma accompagnato da robuste perplessità per  quanto riguarda gli altri. Ma la terza commissione ha deciso di  tirar dritto per la sua strada e oggi, al plenum straordinario  previsto proprio per consentire che la superprocura possa operare  al gran completo, proporrà i 20 già scelti, facendo  presente che all' elenco principale sono state aggiunte altre due  liste, una di cinque magistrati, pronti a prendere il posto di  chi venisse eventualmente bocciato in extremis, una di dieci, in  area di parcheggio, in caso di stravolgimento delle scelte. Il no  di Siclari (che non è vincolante, ma di cui il Csm intende  tenere, entro certi limiti, conto) riguarda in particolare i  magistrati romani, ben cinque, che non avrebbero tutti molta  esperienza in fatto di criminalità organizzata e Alberto  Maritati, brindisino, che, sempre secondo il superprocuratore,  non avrebbe occupato posti di requirente per i 10 anni richiesti  dalla legge. Nella sua risposta scritta inviata alla terza  commissione, Siclari non si è limitato ad esprimere il  proprio gradimento per 13 dei 20, ma ha anche suggerito di  inserire nella lista due magistrati dei cinque in lista di attesa  (Giusto Sciacchitano, pm a Palermo, sul conto del quale in  commissione nelle scorse sedute si era discusso per ore, e  Roberto Alfonso, Pm a Siracusa) e uno di quelli che fanno parte  di una terza lista, di dieci nomi, a cui attingere in caso di  necessità: Cataldo Motta, pm a Lecce. Nella sua lettera,  Siclari ha comunque aggiunto che la nomina dei venti sostituti  non può essere ulteriormente ritardata, auspicando che  oggi vengano eletti almeno i 13 magistrati sui quali non ha nulla  da obiettare, sempre che anche il plenum sia d' accordo. E  cioè, in ordine di anzianità: Guglielmo Palmeri  (Napoli), Vittorio Borraccetti (Padova), Lucio Di Pietro  (Napoli), Pietro Grasso (ministero), Giuliano Turone (Milano),  Emilio Ledonne (Catanzaro), Vincenzo Macrì (Reggio  Calabria), Franco Roberti (Napoli), Pierluigi Dell' Osso  (Milano), Giovanni Lembo (Messina), Carmelo Petralia (Catania),  Roberto Saieva (ministero) e Corrado Lembo (Verbania). Ricevuta  la risposta di Siclari, la terza commissione, presieduta da  Maurizio Millo, si è immediatamente riunita in serata per  decidere la lista dei venti da proporre oggi al plenum. In  sostanza, si trattava di scegliere fra tre possibilità:  insistere sui 20 già proposti; apportare le modifiche  chieste da Siclari; nominare i 13 sui quali non c' è  discussione e rimandare a gennaio la scelta degli altri 7. E la  commissione ha deciso di proporre i 20 già scelti,  considerando che sempre oggi, Sciacchitano sarà assegnato,  su sua richiesta, al ministero degli Esteri. Per quanto riguarda  i 7 magistrati sui quali Siclari ha espresso delle  perplessità, si tratta di: Italo Ormanni (Cassazione),  Alberto Maritati (Brindisi), Fabrizio Hinna Danesi (Roma),  Antonio Marini (Roma), Francesco De Leo (Roma), Francesco Nitto  Palma (Roma) e Luigi De Ficchy (Roma).",22 dicembre 1992,https://ricerca.repubblica.it/repubblica/archivio/repubblica/1992/12/22/superprocura-della-discordia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
film del giorno,"phenomenon fantasTICO, COLORE, USA, 1996, DURATA 124' Regia di  John Turteltaub. Con John Travolta, Forest Whitaker, Robert  Duvall. In una cittadina della provincia americana un semplice  meccanico riceve dal cielo doti paranormali, che userà per  fare del bene ai suoi concittadini, divenendo una sorta di  angelo. RaiTre 21.00 Body guards COMMEDIA, COLORE, ITALIA, 2000,  DURATA 105' Regia di Neri Parenti. Con Anna Falchi, Megane Gale,  Cindy Crowford, Massimo Boldi, Christian De Sica. Paolo, Fabio e  Ciro sono degli ex carabinieri che, radiati dall' arma, si  riciclano come guardie del corpo. Canale 5 21.00 Rambo 2 la  vendetta AZIONE, COLORE, USA, 1985, DURATA 95' Regia di George  Pan Cosmatos. Con Charles Napier, Steven Berkoff, Sylvester  Stallone, Julia Nickson, Richard Crenna. Mentre è ai  lavori forzati, John Rambo ottiene la libertà anticipata a  condizione che torni in Vietnam per liberare i prigionieri  americani. Retequattro 21.00 F. B. I. Protezione testimoni 2  AZIONE, COLORE, USA, 2003, DURATA 90' Regia di Howard Deutch. Con  Matthew L. Perry, Kevin Pollack, Bruce Willis. Oz sta facendo la  bella vita a Beverly Hills con la sua bellissima moglie Cynthya  che viene rapita dalla mafia di Chicago. RaiUno 21.00 la lupa  DRAMMATICO, COLORE, ITALIA, 1996, durata 105' Regia di Gabriele  Lavia. Con Monica Guerritore, Giancarlo Giannini, Raoul Bova. Da  Verga: in un paese della Sicilia di fine 800, una donna matura s'  innamora di un giovane cui dà in sposa la figlia. Finisce  in tragedia. Retequattro 23.30",08 novembre 2006,https://ricerca.repubblica.it/repubblica/archivio/repubblica/2006/11/08/film-del-giorno.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
La lezione dei cento passi,"Peppino Impastato, una delle figure dell' antimafia più  eloquenti, originali e poetiche, è diventato famoso grazie  a «I cento passi» di Marco Tullio Giordana, Leone d'  oro a Venezia. Il fratello di Peppino, Giovanni Impastato,  è venuto a parlarne ieri a Torino al teatro Cardinal  Massaia affollatissimo di studenti. «Peppino era uno come  voi, non era né un giudice né un magistrato. La sua  lotta alla mafia è partita dal basso, dal niente. Lui  credeva nella bellezza. Era seduto sul promontorio, si guardava  intorno e diceva 'Ma quale lotta di classe? L' unica cosa che  bisogna insegnare alla gente è la bellezza. A godere di un  paesaggio intatto, prima che venga distrutto. Fu l' unico,  inoltre, a ricorrere all' ironia. Io credo che Peppino sia stato  ucciso per la sua ironia». (t.c.)",04 aprile 2004,https://ricerca.repubblica.it/repubblica/archivio/repubblica/2004/04/04/la-lezione-dei-cento-passi.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
NELL' ISOLA SENZA MAFIA,"Messina - Nel 1953 Bernard Berenson partì di qui per  ripetere con memorie e raffronti un giro siciliano già  fatto nel 1889. Letto allora a puntate sul Corriere della sera,  nella traduzione d' Arturo Loria, e poi ripubblicato da Leonardo  (col semplice titolo di Viaggio in Sicilia), quel doppio  itinerario sprofondato nel tempo appare soprattutto oggi una  guida più affidabile delle ' inchieste' per chi fa una  semplice settimana di visite senza pretese ai luoghi e ai  monumenti. Non l' immersione profonda nella sicilianità '  specializzata' , né la solita passeggiata giornalistica (e  magari ' nordista' ) fra i crimini e i lutti e i mafiosi e i  poliziotti e i gattopardi e i travestiti e le fiaccolate e le  vuccirie e i karaoke del Genius Loci siculo. Per decenni, ormai,  infatti, ogni buona letteratura meridionale e tutto il cinema  impegnato sulle sventure isolane incessanti e innumerevoli, e la  televisione sui delitti caratteristici, e una marea di  giornalismo sulle calamità giornaliere, eccessive,  offensive, ripetevano avvertimenti pesantissimi agli animi non  molto attratti dal sangue, dal ' giallo' , dal noir: se avete  otto giorni di vacanza morale, e sentite un bisogno di relax (o  anche di senso civico), meglio cercarsi altre isole. Già,  poveracci. Nati (forse) con deplorevoli vocazioni di estetismo  decadente, e mite, siamo inconsciamente finiti dentro una  discarica della Storia, sotto le rovine e le macerie di ideologie  disastrose, e anche fra mucchi niente affatto metaforici di  rifiuti urbani e umani. Allora, per una vacanza veramente di  Impegno - tour o trip di grossi Sensi di Colpa e Grandi Metafore  - cerchiamo almeno qualcosa di veramente grande e grosso, con le  nostre povere lire calanti? Russia, India, Cina, Indocina,  America Centrale e del Sud, Europa dell' Est: massacri enormi e  immense città morte, avendo tanti ' complessi' e poco da  spendere. Altro che qualche mafioso ' giustiziato' al bar sotto  casa, e poche colonne doriche rimaste in piedi fra condomini e '  monnezza' . ""Contano soprattutto le lacrime, e non i soldi, lo  diceva sempre Santa Teresa e lo conferma tuttora la Madonna,  vero, signora? Allora, anch' io. Soprattutto in vacanza,  tirerò fuori solo i pianti, e neanche un cent? Chiedeteli  ai veri stilisti, ai Padri della Chiesa, ai patrons della  pubblicità, ai trasgressivi del rock. Poi ci fate sapere"".  E intanto si rinviava, si rinviava, la visita alla vecchia isola  malata. Anche perché tutti ripetevano, da decenni, come  per i Colli Euganei e la costa ligure e l' amalfitana e Procida:  troppo tardi, troppo tardi, bisognava andarci molto prima degli  sfasci, adesso rimangono soltanto le indignazioni e le sofferenze  sui degradi, le cosiddette bellezze si riconoscono solo in certe  fotografie antiche, difficili da ottenere. E del resto,  obiettivamente, non c' è più paesaggio, da quando  l' intero ambiente viene usato come pattumiera. ""Però loro  non vivono affatto male, con la ' modernità' dei  telefonini e degli orecchini fra le cataste di spazzatura mai  rimosse, e la ' fatalità' dei cadaveri abitualmente sotto  casa, ma è poco gentile farli notare ogni volta, voi non  potete capire"". Berenson osservava, sul treno, ""un bisogno o  desiderio di muoversi, mai constatato a tal punto in sessant'  anni di vita in Italia"". Oggi si nota piuttosto, in giro, un far  tante cose insieme senza mai finirne una sola. Specialmente nell'  edilizia: come frastornati da stimoli effimeri e contraggeni  continui. Però non troppo disturbati dalla roba lasciata a  metà o buttata via. Allarmanti, piuttosto, sembrano i  politici isolani per cui governare significa ""barcamenarsi nel  caos"", con ceffi terrificanti, dare per naturalmente  irrisolvibile qualunque problema grosso o piccolo, venire a  compromessi con delinquenze gravissime, e magari proporsi per  gestire l' Italia con analoghi metodi. O sostenendo di possedere  i rimedi. Patetici, inconsistenti possono quindi apparire i  lumicini di speranza, così contraddetti dagli sfaceli  più recenti, e da un obiettivo décalage fra le  ostentate buone volontà e la realtà effettiva  secondo la cronologia dei risultati statistici. Potrebbe qui  inserirsi il deplorevole souvenir di un vecchio tipico ' gallo'  mediterraneo alla Brancati che tornò dall' America con le  prime pomate miracolose per ingigantire il pene catanese? Gli fu  chiesto: ""sarà pronto per Natale?"". Finì a male  parole. Ma veramente si è venuti (otto giorni) solo per i  Caravaggio e gli Antonello, i mosaici e i templi. Una colpa?  Culturale e civile? Ma certo. Una vergogna, arrivare ai musei di  Messina e Siracusa per la prima volta dopo tante liete o  avventurose visite al San Sebastiano di Dresda e al San Tommaso  di Potsdam (che Berenson e Longhi davano per dispersi in guerra),  e alle migliori Decapitazioni di Malta e Vienna e Madrid. Anche  una buffonata, affacciarsi ai teatri greci di Taormina o altrove  dopo tutti quelli (anche romani, e più stupendi nel  contesto) in Turchia. Come Aspendos, menzionato da Berenson per  l' altezza intatta delle muraglie: come prova che gli antichi non  badavano tanto alle viste panoramiche intorno, ma (anche a  Taormina) si curavano soprattutto della ventilazione serale. Non  l' Etna là in fondo, ma la frescura dopo mangiato. Davanti  a questi mirabilissimi Caravaggio di Messina e Siracusa - ancora  più impressionanti non avendoli avvicinati da bambini, ma  dopo tutti gli altri - Roberto Longhi usava participi  preoccupanti: ""rapporto balzante, diramante""... Anche cose  ""stringenti e marcanti"". Da temere che potessero diventar presto  anche graffianti o intriganti, e addirittura devastanti. Ma  invece (come per la ""Morte della Vergine"" oggi così ben '  posizionata' al Louvre), qua sia nel caso di Lazzaro che con la  povera Santa Lucia ""i morti so' morti"". So' proprio mmmorti.  Ahò. Nella più nera costernazione, e senza i  conforti della religione. ""NO fazzoletti"". L' abbandono disperato  degli estremi gesti cadaverici è rigido senza appoggi  né speranze. Fra ceffi malvissuti, ridotti da guasti o  restauri a gorilla di cera. E che miserabilità indifesa e  dolente, in quel tragico Presepe di vecchi baraccati  violentemente umile e buio... Dopo tanti manierismi teatrali e  dialettali, su questa stessa piazza, in queste medesime sale:  committenze un po' snob per esterofilia di provincia, già  finto-Chanel da boutique e falso-Vuitton sul tappetino...  Madonnine dei Visagisti, vescovi o santi chic un po' qualunque ma  ""sempre molto a posto""... Resurrezioni che sanno di Deposizione,  cartoline dal sommo Grunewald di Isenheim, ""Ecce Homo"" già  archetipi segnaletici dei ""picchiati dalla polizia"", con  assortimento di ' sbirri' da film noir politicizzato... E le  stravaganze elegantissime di Polidoro da Caravaggio, col suo  Presepe tutto ""un fruscio delle loro sete"" fra colonne ioniche  (quante scuole del Gusto, in quel remoto borgo lombardo),  lì vis-à-vis al tenebrore assoluto del suo  compaesano. Quelle facce stravolte che affiorano come da un fango  di palude, mani e piedi spettrali, calvizie desolate anche per  mancanza di cibo... Qui può sembrare buffo che Berenson  giovane, trattando della pittura nel Rinascimento, si lamenti  perché dopo un certo tratto nessuno gli dà  più una bella spazialità come tutti i peggiori  allievi del Perugino, o quei bei colori attraenti di cui erano  capaci anche i veneti più coglioni. E quanto deplora ""le  energie sparpagliate, spese male e dirette peggio"" quando gli  ""artisti del declino"" - come appunto Caravaggio - si limitano  agli ""aspetti ready-made degli oggetti"", e non badano ai bei  valori tattili, o agli interessanti ""significati corporei""...  Però qui i restauri o i danni, avendo distrutto le '  coordinate' più realistiche, proiettano i gaglioffi e le  canaglie del Caravaggio in una grandiosa immensità marrone  non più spaziale ma astratta. Che ' dimensioni' . Come nel  blow up possente di un Morandi spinto per una volta al di  là delle miniature e degli aforismi ton-sur-ton fra i  marroncini e i beigetti delle castagne e del tabacco, della  tonaca francescana ' G. M. Crespi' e del cioccolato ' Majani' ...  E pensare che Berenson venne qui per una mostra di Antonello. Si  facevano mostre di Antonello, a Messina, nel 1953. Con tavole  insigni che andavano e venivano senza tante preoccupazioni per il  legno o il microclima o le assicurazioni o i furti d' opere. Non  solo esposizioni di bambole antiche o naifs ucraini, come  avvertono gli striscioni attuali d' arte e cultura sulle facciate  storiche fra Taormina e Catania. Né quelle installazioni  permanenti d' arte junk o punk o funk dell' Inconscio costituita  da plastiche rotolanti e vetri rotti che luccicano giù per  le scarpate dei condomini sui trampoli di cemento... Anzi,  guardando adesso i paesaggi oltre le finestre della Vergine,  nell' Annunciazione di Siracusa, ci si chiede subito dove mai  Antonello avrà potuto vederli. Forse in Sicilia? Oggi  infatti il paesaggio siciliano è quasi illeggibile,  ricoperto da impalcature e cantieri, baracche e bancarelle,  macchine e motorini che si affollano in spazi stretti, e  immondizie che rivestono i panorami e la natura e le coste.  Microcosmo o metafora del ' grunge' ? (Anche Goethe, a Segesta:  ""tutta la regione dà l' impressione di una  fertilità triste""). Ma ai tempi di Antonello, sarà  esistito un paesaggio in Sicilia? Come esisteva e tuttora esiste  in Toscana? O mancava anche nella realtà e nella natura,  come nei sensi e negli occhi della popolazione e degli artisti?  Tanto che qui non sembra mai esistita una pittura di paesaggio,  la nozione di protezione del paesaggio pare estranea alla '  mentalità' , e anche dalle finestre di quella Vergine di  Palazzolo Acreide il buon Antonello scorge panoramini ""made in  Fiandra"", d' importazione come i tappeti orientali nella pittura  veneta... Quando ancora chiedendo un Carpaccio o un Bellini non  si porgevano carni affettate o bibite profumate ma forse uno  scendiletto islamico, un kilim... (""E se domandassi un  Crivelli?""é... O come quando gli artisti di Brera venivano  folgorati e ammaestrati o eccitati dalle riproduzioni di Picasso?  Ma non solo Caravaggio ci appare (come direbbero Conrad e Scott  Fitzgerald) ""uno di noi"". Soprattutto dopo aver trovato nel bel  Caravaggio assassino (di R. Bassani e F. Bellini, ed. Donzelli)  un mio omonimo fra i suoi amici scapestrati giureconsulti  lombardi a Roma. Solite solfe: umanisti e ' connoisseurs'  finissimi nei vari migliori ambienti, però deplorevoli di  sera, ""cantando cose dishoneste con tirare corregge et fare altri  gesti et versi brutti"". (Secondo gli sbirri del Governatore; e  poi magari finiscono architetti borromaici di San Carlo al  Corso). Anche Antonello però ""è dei nostri"": hanno  come tema il Rapporto col Libro, i suoi santi palermitani al  Palazzo Abatellis. Giovani studenti seri e appassionati: Gregorio  e Girolamo addirittura teenagers libreschi, Agostino con barba  precoce cresciuta sulle pagine. E questo amore per la saggistica,  profondamente sentito. Come per gli stessi Girolamo e Gregorio  più vecchi e più dotti, dopo una vita di trattati e  di codici, nei sublimi rilievi marmorei di Francesco Laurana qui  in San Francesco d' Assisi. O anche fra i Domenicani tutti  studiosissimi negli affreschi di Tomaso da Modena a Treviso.  (Multipli del nano Dotto, o Brontolo, o Pisolo, giammai di  Gongolo o Mammolo o Cucciolo). E del resto è lettrice  intensa e ideale anche l' annunciatissima Annunciata dall'  invenzione del velo azzurrino, e dalla stupenda faccia fresca, in  quella medesima sala d' Antonello: col suo volume aperto sul  leggio, come sorpresa da un ' clic' o un ' trip' da ""la mia vita  è un vero romanzo"", mentre era assorta appunto in un  bestseller. In questa Palazzata messinese già ritenuta  elegante, e completamente distrutta nel terremoto del 1908 con  testimonianze dolorosissime, le facciate decorose non sono mai  più riapparse sul lungomare. E il traffico può  scoraggiare con miasmi e intasi qualunque consiglio per le  vacanze. Inquinamenti, ammucchiamenti, offuscamenti, targhe  alterne, tapparsi il naso, e più tempo gettato per  raggiungere una chiesetta che per attraversare tutta Berlino e  veder l' ara di Pergamo. Però già Goethe, fin dal  1787: ""ecco lo spettacolo atroce di una città distrutta,  abbiamo percorso a cavallo il tratto d' un quarto d' ora  attraverso rovine e macerie prima di arrivare alla locanda, la  sola abitazione ricostruita in tutto il quartiere, che dal piano  superiore presentava la vista di un deserto di sfaceli"". Ancora  secondo Berenson, dopo i vari terremoti, qui sopravvive solo la  Fontana del Montorsoli: ""la più bella di questo genere in  Italia o altrove"", perché ""offre un repertorio di motivi  michelangioleschi come non si trovano altrove, se non nei lavori  di Michelangelo stesso"". Pannelli opachi di plastica ricoprono  però i restauri delle statue dei fiumi intorno alla vasca.  E i pannelli di plastica sono a loro volta ricoperti di grandi  scritte a spray. Si sono dati da fare. Hanno comprato le bombole,  spendendo soldi, e sono stati lì a scrivere, per ore e ore  che potevano venire utilizzate per pulire la piazza:  ""Polizia-mafia"", ""Fuori i rifiuti tossici dalla piazza"", ""Fuori  lo stato dalle vene"", ""L' eroina uccide la rivolta"" ""' A' non  è la destra"", con tante accurate ' A' intorno. Qualcuno ha  aggiunto immondizie recenti, nessuno ha ' ipotizzato' di poterle  togliere, come facevano un tempo i pittoreschi ecologi sulle  spiagge. E la colpa di tutto questo sarà mia, tua, vostra,  loro? Anzi, avendo già sulla coscienza e sui complessi  alcune decine di stragi fresche di questi giorni, verranno  addebitati sulla carta di credito ideologica anche i nuovi  massacri di popoli finora ignoti, dopo il telegiornale di  stasera? ""Sono emblematico, archetipico, metaforico,  microcosmico"", canticchierebbe Petrolini. Ma qui, chi sarà  poi anarchico e chi benpensante, e cosa vorrà mai dire  progressista o reazionario o casalinga di Voghera? Le facciate  post-terremoto e i monumenti moderni e brutti non vengono lordati  né imbrattati, però. Solo i resti di qualche  importanza storica o artistica. Come a Roma, quando ogni giorno  si dipingevano spiritosate e stronzate sull' obelisco e le sfingi  di Piazza del Popolo, mai sulle peggiori baracche di Piazzale  Flaminio. E si veniva considerati troppo demagogici o troppo  elitisti, quando si suggeriva al Comune di far fare nuovi  obelischi e nuove sfingi per tutti, visto il gradimento. E magari  nuove scalinate di Piazza di Spagna in ogni disadorno crocicchio  periferico, per venire incontro alle pulsioni barocche dei coatti  con gli anelli alle orecchie e al naso, che adorano quel tipo di  gradini per farci sopra i cori. Dando intanto un estremo lavoro  alle maestranze specializzate in falso-antico di  Cinecittà, che tutto il mondo ci invidiava (un tempo:  Hollywood sul Tevere!), e non possono certo sopravvivere con  qualche Amarcord una tantum. Macché! Nel Duomo di Messina  si vendono adesivi devoti per l' auto anche usata per scopate e  rapine, e si continua a venerare questa Miracolosa, malgrado la  sistematica inefficacia nei vari terremoti, e l' assenteismo nei  bombardamenti del ' 43. Si ripete che ora piange qua e anche  là. Allora, anche noi! Finora, di fronte alle continue  richieste di soldi in strada si minacciava solo di recitare un'  Avemaria, e si veniva ricoperti di male parole. Ma d' ora in poi,  torrenti di lacrime! Se non vi scansate, vi piango addosso! Ma  piangere anche per tua madre e tua sorella, non sarà  magari ' recepito' come un tremendo insulto? E farsi una bella  risata in omaggio alla Madonna, sarà ""buono"" o ""non  buono""? E se i soldi cominciassimo a chiederli noi?... Alla  Sicilia?... Fuori, fuori, ai mosaici!",10 maggio 1995,https://ricerca.repubblica.it/repubblica/archivio/repubblica/1995/05/10/nell-isola-senza-mafia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Anno giudiziario, sfida a Palermo negata alle toghe la contro-riunione","ROMA - I libri bianchi delle toghe e dei penalisti piovono sulla  testa del Guardasigilli Roberto Castelli. Stracolmi di denunce,  di critiche, di accuse gettano una grande ombra sulle cerimonie  d' apertura dell' anno giudiziario nei 26 distretti di Corte d'  appello. L' Anm di Edmondo Bruti Liberati sfida il ministro della  Giustizia leghista sui concorsi «tenuti nel cassetto»  e sul numero dei magistrati in servizio mancanti (1058 nel 2004,  793 ancora oggi). Le Camere penali di Ettore Randazzo saltano  Castelli e lanciano il guanto direttamente al premier Silvio  Berlusconi con l' invito «da uomo a uomo» a separare  definitivamente le carriere di giudici e pm. Ma è a  Palermo, dove stamattina Castelli pronuncerà il suo  discorso, che ieri la maretta s' è fatta tempesta. La  sezione locale dell' Anm capitanata da Massimo Russo s' è  vista negare all' ultimo momento, erano quasi le 15, l' aula per  tenere l' inaugurazione alternativa. Dopo l' appuntamento in  piazza della Memoria, l' ampio spazio tra il vecchio e il nuovo  palazzo di giustizia dedicato alle vittime della mafia, le toghe  avevano deciso di riunirsi in un' aula diversa da quella dove  parlerà Castelli. Il capo della procura Piero Grasso l' 11  gennaio aveva autorizzato l' uso di una stanza del tribunale che  sta in un edificio diverso da quello della cerimonia. Ieri la  sorpresa: il procuratore generale Celesti e il presidente della  Corte d' appello Rotolo dicono che una «contro  inaugurazione» è inammissibile, anche per motivi di  sicurezza, proprio nelle stesse ore in cui si tiene quella  ufficiale. Ci potrà essere solo ""dopo"", quando Castelli  avrà lasciato il palazzo. La giunta dell' Anm si riunisce,  arrivano molti giudici, i toni si fanno accalorati, si discute  per ore. C' è chi si scaglia contro «un  provvedimento gravissimo che di fatto lede la libertà di  riunione». C' è chi vede nella decisione di Celesti  e Rotolo «il primo passo del nuovo ordinamento giudiziario  con i vertici dei palazzi attenti a non contrariare il potere  esecutivo». Alla fine l' appuntamento in strada viene  confermato. Si vedrà oggi se utilizzare l' aula  disponibile ma solo quando le orecchie del ministro saranno  lontane. La decisione dei capi suscita preoccupazioni  perché «la strada è la strada» e tutto  può accadere magari per colpa di un provocatore. Da Milano  il procuratore aggiunto Spataro commenta incredulo: «Spero  che la decisione non dipenda da fattori esterni». Il  Guardasigilli arriva a Palermo in serata e dichiara: «L'  inaugurazione è un evento molto importante e il ministro  lo considera come un momento di confronto con tutto il mondo  della giustizia. Se alcuni magistrati non mi vogliono ascoltare,  sarà chiaro a tutti chi vuole il dialogo e chi no».  Il caso Palermo offusca gli altri gravi ""casi"" italiani. Milano,  dove alla cerimonia si può accedere solo su invito  (è un unicum rispetto a decenni d' inaugurazioni) e dove  l' Anm di Pier Camillo Davigo litiga per ottenere qualche  biglietto in più. Dove è certa la contestazione per  l' inviato di via Arenula Angelo Gargani fratello del più  noto esponente forzista Giuseppe. A Roma, dove il presidente  dell' Anm Filippo Paone arriva addirittura a evocare «uno  tsumani che travolge colleghi gravati da 50, 60 processi al  giorno». A Napoli dove gli avvocati diserteranno la  cerimonia come in tutta Italia (tranne che a Palermo per via del  ministro). Penalisti violentissimi contro tutto e tutti. Con  Castelli per una riforma dell' ordinamento «culturalmente  subordinata all' Anm». Con il Csm che continua a nominare  giudici i pm e viceversa, in barba alla «terzietà  del giudice». Con Berlusconi per le sue leggi «mal  scritte e di dubbia interpretazione» per la fretta di  vararle «visto che servono per alcuni processi». I  suoi. Ma sono le 49 pagine del libro bianco dell' Anm a lasciare  stupefatti. Le pulci invadono il palazzo di giustizia di Lecce  dove l' economo risponde serafico «non ci sono soldi»  a chi gli chiede un codice aggiornato; i bagni sono  «indecenti, spesso allagati, senza luce per  settimane» a Firenze; a Napoli, dove pur impazza la guerra  di camorra, i pm si fanno benzina da soli ogni volta che escono  per interrogare i detenuti in carcere. E a Napoli, durante un  processo, un cittadino ha rischiato di restarci secco per via di  una scossa elettrica: Castelcapuano cade a pezzi. Fin qui saremmo  nel grottesco, ma anche nella tradizione perché non fa  notizia che manchi la carta per le fotocopie, non ci siano i  soldi per la stenotipia, siano carenti gli organici di giudici e  cancellieri. Appare incredibile che, mentre il ministro vagheggia  di sostituire la carta con le e-mail, a Milano, Bari, Venezia,  Roma, praticamente ovunque, non si aggiorni l' hardware dei  computer, la manutenzione dei portatili sia sospesa, non si  sostituiscano quelli rotti.",15 gennaio 2005,https://ricerca.repubblica.it/repubblica/archivio/repubblica/2005/01/15/anno-giudiziario-sfida-palermo-negata-alle-toghe.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Giordano e l' usura spunta un pentito,"LAGONEGRO - C' è un pentito, adesso, che parla di usura in  Val d' Agri, un pentito della quinta mafia dei ""Basilischi"" che  dice di sapere di danaro sporco riciclato dalla ""coop del  credito"" messa in piedi dal fratello del cardinale Giordano,  Mario Lucio, e alla quale - accusano i magistrati di Lagonegro -  anche Sua Eminenza avrebbe direttamente partecipato. Nuovi guai  in vista per il cardinale? Di sicuro nuovi, possibili scenari per  l' inchiesta. Lagonegro è deserta. Dopo l' interrogatorio  del porporato - il primo ma non l' ultimo perché ci sono  ancora punti da chiarire - avvenuto l' altro ieri in un convento  dei frati minori conventuali di Nocera Inferiore, in provincia di  Salerno, giudici e inquirenti si sono concessi una pausa. Il  pentito ha già messo a verbale le sue prime dichiarazioni  col sostituto procuratore antimafia di Potenza, Vincenzo  Montemurro, che ha condotto recentemente una poderosa inchiesta  contro la nuova mafia lucana ed è titolare di quel  troncone d' indagine sull' usura in Val d' Agri che porta alla '  ndrangheta calabrese. Presto sarà sentito di nuovo. Cosa  c' entri e che ruolo possa avere l' arcivescovo di Napoli in  questa possibile svolta dell' inchiesta di Lagonegro è  prematuro dirlo. Quel che è certo è che una nuova  imputazione (riciclaggio di danaro sporco) sposterebbe la  competenza delle indagini. Da Lagonegro passerebbero a Potenza o,  nell' ipotesi che l' eventuale riciclaggio fosse avvenuto sulla  ""piazza"" di Napoli, alla magistratura campana. Si vedrà.  Il procuratore Michelangelo Russo e il sostituto Manuela Comodi,  che è in attesa dell' ennesima proroga al suo incarico  alla procura di Lagonegro per completare l' inchiesta prima di  raggiungere la nuova sede di Spoleto, entro la prossima settimana  dovrebbero ascoltare il pentito. Se la testimonianza sarà  rilevante e, soprattutto, se il pentito offrirà riscontri  certi decideranno come e se andare avanti nell' inchiesta. In  ogni caso c' è da valutare parola per parola l'  interrogatorio del cardinale Giordano. In un' ala del convento di  Nocera, i magistrati e gli altri inquirenti da un lato, gli  avvocati Tuccillo e Stile con i loro sostituti dall' altro, hanno  ascoltato le risposte che il porporato ha dato alle  contestazioni. Restano vuoti e aspetti da chiarire. Un nuovo  interrogatorio appare più che probabile. Anche  perché alcune spiegazioni fornite dall' alto prelato  contrasterebbero con alcune testimonianze e con quanto già  risulta nelle carte che in questi mesi il tenente della Finanza  Fiorenzo Fioravanti ha acquisito all' inchiesta.",09 maggio 1999,https://ricerca.repubblica.it/repubblica/archivio/repubblica/1999/05/09/giordano-usura-spunta-un-pentito.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Da Frank Sinatra a Jimi Hendrix quante star nel mirino delle spie,"A spulciare le carte dell' Fbi o della Cia si potrebbe scrivere  una vera e propria controstoria del rock. Verrebbe quasi da  pensare che la triade droga, sesso e rock' n' roll l' abbia  inventata Edgar Hoover, fortemente convinto che nella musica  covassero i germi di un contagio pericoloso e destabilizzante. Ma  l' attenzione delle agenzie governative americane alla potenziale  pericolosità di attori e cantanti era iniziata molto prima  che il morbo sovversivo riguardasse un' intera generazione di  giovani. Paul Robeson era oggetto di indagini fin dagli anni  Quaranta. Era nero, era un cantante, si sospettava che fosse  affiliato al Partito Comunista. Dunque ce n' era più che  abbastanza per decidere di tenerlo sotto controllo. Stessa cosa  accadeva per menestrelli folk come Woody Guthrie, il grande  maestro della canzone di protesta americana, e ovviamente per i  suoi discepoli, a cominciare da Pete Seeger, la cui carriera fu  più volte messa alla prova da un accanimento che rasentava  la persecuzione. Su alcuni, come Nat King Cole o Josephine Baker,  si aprivano comunque dei dossier, anche solo per ammettere che  non era stata trovata alcuna prova a loro carico. Il caso di  Sinatra era diverso. Non si trattava certo di attività  antiamericane. Sinatra era un patriota, un sincero conservatore,  ma la sua spregiudicata amicizia con certi protagonisti della  mafia, vedi soprattutto il gangster Sam Giancana, lo metteva in  lista prioritaria tra i cantanti da sorvegliare, e del resto le  intercettazioni telefoniche confermarono le pericolose liasons a  cui Sinatra non riusciva a sottrarsi. Da lì deriva il  famoso episodio del Padrino in cui al recalcitrante produttore  cinematografico viene recapitata la testa sanguinante di un  cavallo. La scena sarebbe ispirata alla performance nel film ""Da  qui all' eternità"". Sinatra vinse un Oscar per la sua  interpretazione del soldato Maggio, ma a quanto si dice la parte  fu ottenuta esercitando forti pressioni sulla produzione, visto  che il regista Fred Zinneman di Sinatra non voleva sentir  parlare. Qualche volta l' Fbi fece anche da rifugio. Elvis, che  era stato a sua volta spiato, voleva a tutti i costi collaborare  e chiese insistentemente di vedere Edgar Hoover. Non fu mai  ricevuto, ma fece in tempo a denunciare i Beatles perché  diffondevano un messaggio sbagliato presso i giovani. Lenny Bruce  nel 1965 andò negli uffici di San Francisco per denunciare  un presunto complotto ai suoi danni operato dalla forze di  polizia. Ma è fortemente dubbio che abbia avuto realmente  protezione, visto che proprio in quel periodo si andava  rinsaldando un patto tra Fbi, Cia e Nsa sull' idea di mettere  sotto controllo il dilagante verbo rivoluzionario che stava  contagiando giovani di ogni latitudine. Fu chiamata ""Operazione  Chaos"" e ovviamente mirava a sorvegliare le associazioni  giovanili ritenute più pericolose, ma è ovvio che  è nella musica che le nuove idee trovavano il loro  perfetto e più potente megafono. Allora sì che i  cantanti sembravano pericolosi criminali. Lo stesso Hoover  ricevette molte segnalazioni che indicavano i testi della canzoni  di Jim Morrison come pericolosi e sovversivi. Jimi Hendrix fu  addirittura associato a una presunta cospirazione di cui  avrebbero fatto parte gli attivisti Abbie Hoffman e Jerry Rubin.  Dei Grateful Dead si sospettavano movimenti di partite di Lsd, e  poi Janis Joplin, ovviamente Lennon, Sid Vicious, Bob Marley,  furono tutti oggetto di indagini, ma le agenzie governative non  si limitarono agli esempi più eclatanti. Tra le maglie del  controllo finivano anche gruppi innocui come i Monkees, nel  timore che tra una canzoncina e l' altra potessero commettere  chissà quale pericoloso delitto, un po' come se in Italia  avessero messo sotto sorveglianza i Cugini di Campagna.",29 settembre 2008,https://ricerca.repubblica.it/repubblica/archivio/repubblica/2008/09/29/da-frank-sinatra-jimi-hendrix-quante-star.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Frutta, verdura, locali notturni così funziona la 'lavanderia'","Le mafie di Milano odorano del fresco inamidato dei colletti  bianchi. Gli ineffabili capoccioni, manager, commercialisti,  broker, amministratori, imprenditori, che portano in dote alle  cosche i loro servizi esclusivi e ben remunerati. SEGUE A PAGINA  III a di Milano) paolo berizzi Sono sponde funzionali soprattutto  al riciclaggio di denaro, la cosiddetta «lavanderia  Milano», e alle concessioni di appalti e licenze.  Così i notabili avocano a sé una bella fetta di  potere mafioso e insieme la possibilità di determinare gli  equilibri economici dei clan per i quali lavorano. C' erano anche  due dentisti, Pasquale Maddaffari e Francesco Zappalà  (lussuosa villa in piazzale Lagosta), un vigile urbano dell'  annonaria e un assessore comunale di Arese, Gianluigi Fornaro,  tra gli uomini di fiducia del clan calabrese  Morabito-Bruzzaniti-Palamara. La banda, smantellata a maggio  dalla squadra mobile, riciclava i proventi della cocaina nelle  cooperative dell' Ortomercato e anche in un night, il ""For the  king"", inaugurato il 19 aprile all' interno del palazzo della  Sogemi, la società comunale che gestisce il mercato. Un  badge della Sogemi lo aveva pure il boss Salvatore Morabito: gli  consentiva di girare indisturbato nelle aree riservate. Di  muoversi negli uffici e tra i bancali, in quello che negli anni  è diventato un suk percorso da traffici leciti e illeciti  sui quali la 'ndrangheta ha messo le mani. L' intenzione della  'ndrina Morabito-Palamara, secondo il questore Vincenzo Indolfi,  era chiara e ambiziosa: infiltrarsi, attraverso le coop di frutta  e verdura, all' interno dell' economia legale; ripulire il denaro  sporco e intanto gestire il lavoro nero e il caporalato nell'  Ortomercato. E di Ortomercato si continua a parlare. Il pm Laura  Barbaini lo ha indicato come uno dei luoghi ""infiltrati"" dalle  cosche della 'ndrangheta, della Cosa Nostra siciliana e della  camorra. Ma che cosa comprende il sistema ""produttivo ed  economico"" milanese che, stando al panorama tracciato dai  magistrati antimafia, rende insaziabile l' appetito dei boss? E  come riescono entrarvi e a spremerne centinaia di milioni senza  sollevare polvere? Gli affiliati meneghini del clan Morabito si  davano appuntamento in una pizzeria semiperiferica dal nome  oleografico ma anche in un paio di caffè all' ombra del  Duomo, in quel salotto buono compreso tra piazza Affari e piazza  Scala sulla cui permeabilità alle spinte mafiose proprio  Barbaini si è espressa. Da lì, dal cuore della City  come dalla cintura dell' hinterland, roccaforte da quasi 50 anni  delle famiglie calabresi, i mammasantissima muovono i collaudati  ingranaggi con cui controllano una torta fatta di mille interessi  apparentemente leciti: i cantieri edili sparsi in tutta la  Lombardia, gli ""utili"" sui night per turisti e sui locali della  movida milanese, i contratti stipulati dalle agenzie di bodyguard  approdo dei guappi fatti emigrare coi loro muscoli dai capoluoghi  del Sud, le speculazioni immobiliari sui grandi lotti (in  condivisione con gli attivissimi clan della camorra casertana),  il reclutamento e la gestione del personale delle società  di servizi, in particolare quelle di pulizia e facchinaggio. E  poi, certo, il mostruoso business internazionale della cocaina.  Una montagna di denaro che si autoalimenta ogni giorno, con  Milano capitale del consumo e dello stoccaggio della bamba. Se la  Calabria resta il ventre molle della 'ndrangheta, Milano è  diventato il centro strategico e il cuore dei suoi affari. Lo  racconta l' ultimo rapporto della commissione parlamentare  antimafia. In città e nelle periferie dominano le cosche  della Locride - tristemente famose negli anni passati per i  sequestri di persona - e di Reggio Calabria: Pesce, Mazzaferro,  Paviglianiti, Pangallo, Barbaro. A Monza imperversano le famiglie  Mancuso, Iamonte, Mazzaferro, Pesce-Romeo, Gallace-Novella,  Bruzzaniti e Arena. Varese, Como e Lecco sono roba dei Morabito,  dei Mazzaferro, dei Gattini, dei De Stefano. E sempre i  Mazzaferro, assieme ai Facchineri e ai Bellocco, comandano a  Bergamo, Brescia e Pavia. Una ragnatela criminale fittissima,  apparentemente chiusa ma le cui maglie alla bisogna possono  allargarsi, su decisione dei capi bastone, per far crescere le  joint venture con mafia siciliana, camorra e organizzazioni  malavitose dell' Est, sudamericane e nordafricane. Sono passati  33 anni dal 16 maggio 1974, quando tradito da un intercettazione  telefonica in via Ripamonti fu arrestato «primula  rossa» Luciano Liggio, boss dei boss di Corleone, uno dei  più influenti padrini di Cosa Nostra. Milano all' epoca  era la base operativa dei siciliani: erano specializzati nei  sequestri. Quattrocento uomini mandati al confino si dedicavano  anche alle rapine, al contrabbando di tabacchi, droga, pietre  preziose e al fiorente mercato dell' edilizia con il racket del  lavoro nero. Era la manovalanza dell' Onorata società che  negli anni ' 80 trasformò le strade della metropoli in un  Far West. Milano capitale della mafia siciliana. Una conquista di  cui Totò Riina si vantava coi suoi fedelissimi:  «Milano è in mano nostra».",10 novembre 2007,https://ricerca.repubblica.it/repubblica/archivio/repubblica/2007/11/10/frutta-verdura-locali-notturni-cosi-funziona-la.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Quando Delon affittò un castello per accogliere le sue conquiste IL GATTOPARDO,"C' è un paesino adagiato in mezzo alle montagne siciliane  che nel 1962 fu scelto da Luchino Visconti per girare gli esterni  del ""Gattopardo"". Si chiama Ciminna e si trova a quaranta  chilometri da Palermo. Nel film diventò il borgo di  Donnafugata, dove il principe Salina e la sua famiglia  risiedettero durante lo scontro fra i garibaldini e l' esercito  borbonico. Dal maggio al settembre 1962 le case, i vicoli, le  strade polverose di Ciminna fecero da sfondo all' amore fra  AngelicaClaudia Cardinale e TancrediAlain Delon, agli incontri  fra don FabrizioBurt Lancaster e Calogero SedàraPaolo  Stoppa, al ""Te Deum"" celebrato nella chiesa della Matrice. Eppure  è come se tutto questo si fosse verificato altrove. Mentre  in questi giorni ad Ariccia, in provincia di Roma (dove negli  interni di Villa Chigi furono girate parecchie sequenze), l'  avvenimento è stato ricordato attraverso una mostra  fotografica alla quale hanno partecipato molti protagonisti del  film, in quarant' anni Ciminna non ha fatto nulla. Pochi sanno  che gran parte della pellicola fu girata proprio qui. L' unica  persona del posto ad avere la memoria lunga è stato il  giovane Totò Anzalone, che sei anni fa ha aperto il pub  ""Il Gattopardo"". Ha cercato le foto originali del film ed ha  riempito il locale di bellissime immagini. Il viaggio nei luoghi  del ""Gattopardo"" di Visconti comincia da questo centro di 4.600  anime che ai tempi del film ne contava seimila. È un  viaggio pieno di simboli e di metafore, come la bandiera a stelle  e strisce che si trova su un balcone della piazza principale:  «Il proprietario l' ha esposta perché si vergogna di  essere italiano», dicono in paese. Come cambiano i tempi:  nel film si vedeva solo il tricolore dell' Italia unita. Ma  perché fra tanti comuni la scelta cadde proprio su  Ciminna? La produzione, precedentemente, era stata a Palma di  Montechiaro, per vedere il palazzo dei Lampedusa. Il luogo  entusiasmò Visconti, ma secondo Pietro Notarianni,  direttore di produzione della Titanus: l' idea fu scartata per la  lunga distanza con Palermo, dove si sarebbero dovute girare le  altre scene. A Ciminna, invece, circola un' altra voce: «La  mafia di Palma di Montechiaro - dicono - voleva mettere le mani  sul film». In un secondo momento venne effettuato un  sopralluogo al castello di Donnafugata, vicino Ragusa, dove si  trovò un arredamento molto sontuoso ma poco adatto all'  ambientazione. Quindi si andò nel palazzo dei Lampedusa di  Santa Margherita Belice, ma l' edificio fu trovato quasi  diroccato. Alla fine si optò per Ciminna, dove Visconti  restò incantato dall' altare barocco della Matrice,  straordinaria ambientazione per il ""Te deum"": «Non ho mai  visto un altare così bello», disse. Ma era tutta la  piazza - ubicata in cima al paese - che si prestava alle esigenze  del regista. La casa accanto alla chiesa diventò il  municipio, il corpo centrale degli edifici il palazzo del  Gattopardo, il palazzetto sotto la scalinata l' abitazione dei  Sedàra. Si ottenne l' autorizzazione dal sindaco Giacomo  Barone e si cominciarono le riprese. Non sappiamo quali furono le  condizioni imposte (se condizioni ci furono) dal vecchio boss  Catalano. Fatto sta che finalmente fu trovato il paese giusto per  ambientare Donnafugata. «La piazza con la chiesa in fondo -  afferma in una intervista lo scenografo Mario Garbuglia -  corrispondeva quasi in tutto a quella dell' immaginaria  Donnafugata. Mancava solo il palazzo del principe; e il palazzo  lo abbiamo fatto noi. In quarantacinque giorni davanti agli  edifici che sorgono dinanzi alla chiesa fu innalzata la facciata  di palazzo Salina da me disegnata. Contemporaneamente fu rifatta  la pavimentazione di tutta la piazza e della strada che costeggia  il palazzo, eliminando l' asfalto. Poiché non si trovavano  i ciottoli bisognò andarli a prelevare nel letto di un  fiume e portarli in paese con i muli». In quarantacinque  giorni furono trasportati chilometri di tubi Innocenti e quintali  di gesso da Messina. Le maestranze del paese - muratori,  imbianchini, fabbri, elettricisti, falegnami - furono impegnate  giorno e notte. Ad accompagnarci in questo «viaggio»  a Ciminna sono Gaetano Frangipane, 72 anni, comparsa del film e  «tuttofare» della produzione, Nicolò Barone,  all' epoca responsabile delle comparse, e Arturo Anzelmo,  architetto e studioso di Storia patria, che fornisce le notizie  sui luoghi del film. Si siedono su una panchina di piazza Madrice  e raccontano. Su quella balaustra l' esordiente Pino Caruso  cantò ""La bella gigogin"". Su quel balcone il giovane  Tuccio Musumeci teneva il candelabro mentre Sedàra  proclamava i risultati del referendum. Dice Gaetano Frangipane:  «La dimora del Gattopardo coprì completamente le  porte e le finestre delle case retrostanti. In quei quattro mesi  morì una delle persone che abitavano in quelle abitazioni.  La bara non poteva uscire dalla porta d' ingresso. Alla fine fu  fatta uscire da una delle finestre di palazzo Salina».  Nicolò Barone: «Il sindaco di Ciminna era mio  cugino. Mi propose di fare il responsabile delle comparse.  Accettai con entusiasmo e coinvolsi diverse persone. Nel giro di  un paio di giorni la produzione ricevette la prima lettera  anonima. C' era scritto: ""Cola Barone fa lavorare soltanto i suoi  familiari. È uno scandalo"". La missiva passò quasi  inosservata, anche perché successivamente il numero delle  comparse fu portato a duecentocinquanta. Erano anni di grande  indigenza, a comandare erano soltanto i grandi latifondisti, il  resto della popolazione era ridotto alla fame. Fare la comparsa  significava guadagnare tremila lire e portare il pane a  casa». Frangipane: «In quei quattro mesi guadagnai  oltre un milione. Con questa cifra ebbi la possibilità di  pagare i debiti del matrimonio. Fra una scena e l' altra, la  Cardinale si rinfrescava nel convento delle domenicane. Quando la  vedevo restavo incantato. Ogni volta che usciva le facevo l'  inchino. Un giorno mi venne incontro e con un sorriso mi strinse  la mano. Quella volta ebbi il coraggio di dirle: «Signora  Cardinale, complimenti per la sua bellezza». Ci spostiamo  alla Matrice. Il colpo d' occhio è magnifico. Sul  tabernacolo c' è la tovaglia dorata del Settecento che  Visconti volle nel film. A destra e a sinistra il magnifico coro  ligneo del 1619, dove la famiglia Salina si dispose per il ""Te  Deum"". «Visconti - dicono Barone e Frangipane - indossava  dei pantaloni alla zuava, passeggiava con un alano, nella mano  destra aveva un frustino che batteva sempre sugli stivali di  cuoio. Spesso si sedeva davanti all' antico ospedale e restava  affascinato dalla facciata cinquecentesca. E poi c' era Delon che  arrivava con la sua decapottabile rossa». C' è uno  slargo dove si girò la scena dell' incontro fra il  principe e il ministro del governo piemontese, Chevalley:  «Noi fummo i leoni, i gattopardi. Dopo verranno le iene e  gli sciacalletti». Si prosegue e si arriva in un luogo  selvaggio e suggestivo. Qui Visconti ambientò la scena  della caccia. L' albero di ulivo che dava ristoro al principe  Salina e al fido Ciccio Tumeo è completamente bruciato. Un  salto di duecentocinquanta chilometri e siamo a Taormina. Non c'  entra nulla col film, ma vi troviamo altri due testimoni di  quell' avvenimento: il poeta Renzino Barbera (che vive qui da  trent' anni) e il principe Giuseppe Vanni Calvello di San  Vincenzo (suo ospite). Il primo è stato (ed è)  grande amico di Alain Delon, oltre che comparsa del film; il  secondo è il proprietario di Palazzo Gangi, un edificio  del 1300, circa cinquecento stanze e con un salone degli specchi  che ospitò la celebra scena del valzer. Ricorda il  principe: «Visconti aveva visitato moltissimi palazzi per  ambientarvi la scena del ballo. Non riusciva a trovare degli  interni adatti alle sue esigenze. Un giorno conobbe mia madre  Stefanina Mantegna Di Gangi, che lo portò a palazzo.  Quando entrò nella sala degli specchi, vide un gattopardo  raffigurato sul pavimento in ceramica, ed esclamò:  ""È proprio quello che cercavo"". Le prove durarono quaranta  giorni. Visconti era molto esigente: il romanzo di Tomasi parlava  di biancheria proveniente da Parigi? Di vasi da notte dell'  Ottocento? Di champagne dell' epoca? Non si girava fino a quando  non si trovavano queste cose. Molte famiglie aristocratiche  palermitane parteciparono al film facendo le comparse: ""Il  Gattopardo"" fu l' occasione per risollevare le finanze di molte  dinastie. Noi lo affittammo per ventisette milioni».  Renzino Barbera: «Avevo conosciuto Alain Delon in una  festa, a Roma. Da quel momento nacque l' amicizia. Quando venne a  girare il film risiedeva con il cast nell' albergo palermitano di  Villa Igiea. Delon mi presentò gli attori e mi chiese un  favore: ""A Villa Igiea non mi trovo a mio agio. Potresti trovarmi  una casa tutta per me?"". Conoscevo Calvello di San Vincenzo e  affittai, per conto di Delon, il castello di Solanto, vicino  Palermo: un milione al mese. Quando Alain lo vide mi disse:  ""Avrai una camera tutta per te"". Facevo una vita da miliardario  senza avere una lira. Mandò a prendere il motoscafo da  Parigi e mi portò con sé al Village magique di  Cefalù, pieno di bellissime ragazze che quando videro  Delon impazzirono: lui ne caricò sette e le portò  al castello. Ma Alain aveva problema: la sua donna, l' attrice  tedesca Romy Schneider, ogni settimana andava a trovarlo. Lei era  molto innamorata di lui e anche molto gelosa; lui la amava, ma  amava anche la libertà. Un giorno l' attore mi disse:  ""Quando ti schiaccio l' occhio, prendi il motoscafo, vai a  Cefalù, e portami molte donne"". Così accadde per  molte settimane. Poi ci fu l' imprevisto: Romy arrivò all'  improvviso. Successe il finimondo: ""Chi sono quelle donne?"". Ed  io: ""Non ti preoccupare Romy, solo le mie sette sorelle""».  @AR~Tondo:4. Continua",24 ottobre 2001,https://ricerca.repubblica.it/repubblica/archivio/repubblica/2001/10/24/quando-delon-affitto-un-castello-per-accogliere.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
SULL' ITALIA IMMORALE IO DO RAGIONE AI GESUITI,"PUR avendo studiato dottrina dai gesuiti del collegio San Tommaso  di Cuneo e partecipato, con scarsa fortuna, a concorsi di  catechismo, non avrei mai immaginato di trovarmi, nell' anno di  grazia 1989, in pieno accordo, e quasi oltrepassato in civile  sdegno, dalla loro rivista Civiltà Cattolica. Ma questo  è un anno di eventi e mutamenti miracolosi dove tutto  sembra possibile, anche che vecchi e consolidati stalinisti ci  spieghino, con ardore di neofiti, i vantaggi del  liberalsocialismo e del riformismo democratico. Vediamo comunque  la requisitoria di Civiltà cattolica punto per punto. UN  PAESE DI NORMALI SCANDALI. Il tema non ci è propriamente  nuovo. Direi che sono venti anni e certamente quattordici dalla  fondazione di Repubblica che noi moralisti un tanto al chilo,  come ci chiamano i politici, insistiamo sul tema della corruzione  diffusa e, ormai, cultura generalizzata. Ci sia toccato di  occuparci di terremoti, alluvioni, condoni edilizi e fiscali,  pensioni d' oro, assenteismo, doppi o tripli lavori in nero, Usl,  ticket sanitari, centri pedonalizzati, depuratori, inceneritori,  alghe nell' Adriatico, mundial di calcio, compagnie uniche dei  portuali, ferrovie, autostrade e chi più ne ha più  ne metta, abbiamo ripetuto fino alla noia, fino al fastidio da  mosca cocchiera di chi dà fastidio inutilmente al potere,  che si trattava sempre e comunque anche di una redistribuzione  illecita dei redditi, di un modo ormai tradizionale, abituale di  ottenere un consenso vasto, una complicità e indifferenza  generalizzate, una indifferenza universale verso il buon governo,  una rimozione universale del suo ordine, dei suoi precetti. Il  successo massimo anche se inverecondo di questa filosofia di  governo furbastra e diseducatrice è stata la marcia dei  proprietari di case abusive guidate da sindaci, anche comunisti,  con tanto di fascia tricolore, con blocchi stradali e ferroviari,  mica contro un condono che puniva i cittadini onesti e offriva  una scappatoia ai disonesti, ma contro la sua tardiva e minima  penalizzazione. Insomma anche la sinistra, anche il partito dalle  mani pulite in campo dalla parte dell' anarchia e della frode. LA  LOTTIZZAZIONE FRA I PARTITI. Qui veramente i padri gesuiti ci  mettono in serio imbarazzo, perché qui non si deve  arretrare né di quattordici, né di venti anni ma di  quarantatré. E' infatti del 1946 la prima grande infornata  di direttori di banche, di enti pubblici, di aziende pubbliche  con tessera democristiana. Se Enrico Mattei non l' avesse avuta  quella tessera la bella avventura del cane sputafuoco non sarebbe  mai cominciata. Anzi potremmo dire che quanto ad assuefazione, ad  accettazione della spartizione partitica, quelli del centrismo  erano anni granitici, che nessuno, neppure l' opposizione  comunista che del resto, ideologicamente, sosteneva lo stesso uso  del potere, metteva in seria discussione. C' era allora una  tranquilla appropriazione dello stato da parte della Democrazia  cristiana e dei partiti che le reggevano la coda. E forse ai  reverendi padri si potrebbe ricordare che questa tentazione e  pratica cattolica di appropriarsi dello stato è stata a  lungo incoraggiata e magari imposta dalla Chiesa, anche da  integralisti della compagnia, come padre Lombardi. Ed è  fresca la notizia di quel ministro democristiano che ha deviato  verso le parrocchie dell' Oltrepò pavese i soldi dallo  stato, da noi destinati alla Valtellina alluvionata, dove, per  non trasgredire la regola, sono stati distribuiti a fini  elettorali anche ai non alluvionati. I SIGNORI DELLE TESSERE E  GLI UOMINI D' ONORE. I reverendi padri ci dicono che i partiti  esigono tangenti sui lavori pubblici e che i grandi investimenti  pubblici per il Mezzogiorno, la sanità, le zone  disastrate, le provincie arretrate finiscono in notevole parte  nelle tasche della Mafia e della Camorra. Dicevamo che dagli anni  lontani della fanciullezza nutriamo per i padri gesuiti dolcezza  di memorie e una, un po' elitaria, ammirazione per le loro buone  letture e la dignità dello stile. Ma vorremmo  rispettosamente ricordargli che l' unico risultato ottenuto in  questi ultimi venti o quattordici anni dalle nostre denunce dei  traffici partitici-immobiliari o assistenziali o ferroviari  è stato di aver beccato almeno un centinaio di querele,  volute da un potere politico che ha adottato la legge fascista  sulla stampa e che anche in occasione della recente aministia ha  parificato i giornalisti ai rapinatori nella indifferenza del  nostro ineffabile e lottizzato sindacato. Il cinismo di chi ci  governa è grande, grandissimo, ma avrà la faccia di  bronzo di sostenere che tutto ciò è casuale? IL  DEGRADO DEI SERVIZI PUBBLICI, GLI ITALIANI E LE TASSE. Uniamo i  due capitoli perché ci pare che si tengano strettamente.  Ogni tanto si legge che un cittadino svedese o danese o francese,  ossessionato dalle tasse, dalla loro pressione crescente,  asfissiante ha dato da matto o si è trasferito nel  Liechtenstein o in altro paradiso fiscale. E sono paesi in cui i  soldi delle tasse vengono spesi in servizi pubblici efficienti,  in burocrazie funzionanti. E allora che dovrebbe fare un onesto  contribuente italiano che si ritrova con le Ferrovie, le poste,  le strade, l' inquinamento peggiori del continente? Sparare?  Addestrarsi per attentati dinamitardi? CLIMA DI CORRUZIONE. Su  tutto, oggi, a quanto pare, siamo d' accordo con i padri gesuiti,  ma su un punto in particolare: la corruzione dilagante, diffusa,  universale rende la vita faticosa e mediocre. Come se ci  portassimo dietro, sugli abiti e sulla pelle, una patina untuosa,  come ci stesse dentro un sentimento umiliante di  complicità, come se dovessimo nascondere qualcosa ai  nostri figli o confessargliela con un sorriso un po' grottesco;  come se di fronte a qualsiasi scelta dovessimo constatare che il  razionale, il buon senso, la comune onestà sono  sconsigliabili o rischiosi. Hanno ragione i padri gesuiti: la  fatica di vivere nella menzogna e nell' individualismo anarcoide  è grande, come si vede dalle nostre città a  cominciare dalla capitale. Ma non potevano dirlo, assieme a noi,  un po' prima?",16 dicembre 1989,https://ricerca.repubblica.it/repubblica/archivio/repubblica/1989/12/16/sull-italia-immorale-io-do-ragione-ai.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Russiagate, l' offensiva svizzera","BERNA (p.d.r.) - Negli ultimi anni, com' era prevedibile, la  mafia russa ha esportato nel paese delle banche enormi  quantità di denaro sporco. Ricchezze per lo più  sottratte a quel patrimonio che una volta apparteneva allo Stato  sovietico. Ma nessuno poteva immaginare che la Svizzera, paradiso  del capitalismo finanziario internazionale, potesse diventare la  terra d' elezione della criminalità organizzata di Mosca.  Oggi, tra Ginevra, Zurigo e Lugano, si conterebbero oltre  trecento società controllate dalla mafia russa, la quale  gestirebbe circa trenta miliardi di dollari, quasi sessantamila  milardi di lire. Una somma colossale. ""Forse perché da  noi, nell' apertura di un procedimento penale la legge garantisce  all' ingadato più diritti che altrove"", dice Dominique  Reymond, portavoce del Ministero pubblico della Conferazione,  capeggiato fino a qualche mese fa dal magistato Carla Del Ponte.  ""Per esempio, non possiamo indagare su delitti commessi da russi  che esportano il loro denaro in Svizzera, finché non c'  è anche un' inchiesta aperta dalla procura di Mosca"". Tra  gli altri diritti dell' indagato, c' è anche quello che  consiste nel poter fare subito ricorso presso il Tribunale  federale, chiedendo, per esempio, il rilascio di documenti  sequestrati o l' impedimento di comunicarli ad altre procure.  Diritto di cui si sono avvalse le società implicate, il  primo luglio scorso, nell' inchiesta sullo storno dei 600 milioni  di dollari all' Aeroflot. Il Tribunale allora interpellato, si  è pronunciato soltanto la settimana scorsa, accettando  parte dei ricorsi formulati. Per arginare i danni, e per  salvaguardare la reputazione dei suoi prestigiosi istituti di  credito, la Svizzera è dovuta correre ai ripari. E lo ha  fatto anche tramite la Del Ponte, la quale, già nel 1997,  propose all' allora procuratore generale russo Jurij Skuratov una  più stretta collaborazione. ""Nel 1998, le due procure  firmarono un memorandum per lottare insieme contro il crimine  organizzato e il riciclaggio di denaro sporco. Essenzialmente con  un più fitto scambio di informazioni"", spiega Reymond. ""Il  10 novembre 1998, Skuratov inviò la richiesta di indagare  sulla presunta corruzione di alcuni esponenti dell'  amministrazione presidenziale russa. In base a quella richiesta,  il 22 gennaio a Lugano ci fu la perquisizione degli uffici della  Mabetex, la ditta di Behgjet Pacolli, dove fu sequestrata una  grande quantità di documenti"". Il resto della storia  è cronaca nota a tutti. La Del Ponte chiese al procuratore  di Ginevra, Bernard Bertossa, di esaminare il materiale  sequestato. Bertossa decise di aprire un' inchiesta e l'  affidò al giudice istruttore Daniel Devaud. ""Anche  perché in Svizzera esiste una legge sul riciclaggio del  denaro che si applica a ogni operazione destinata a mascherare il  prodotto di un crimine"", dice Reymond. ""Se il signor Pacolli  avesse corrotto qualcuno, il suo non sarebbe un delitto  perseguibile dal diritto svizzero. Ma lo diventerebbe se Pacolli  avesse anche aiutato questa persona a riciclare i soldi"".  Tuttavia, prima di avviare l' inchiesta, Bertossa doveva  necessariamente ottenere una rogatoria dalla Russia. Che gli fu  subito inviata, grazie al memorandum firmato tra le due procure  un anno prima. Con pazienza certosina, dopo aver bloccato una  trentina di conti, Devaud cominciò a ripercorrere i  tortuosi cammini seguiti dai flussi di denaro sporco. Fino a  ricostruire la mappa delle operazioni sospette, con le persone  coinvolte, i trasferimenti finanziari effettuati in Svizzera, i  loro diversi passaggi, il montante delle cifre. Tassello dopo  tassello, l' offensiva dei magistrati sta ricomponendo la trama  degli scandali russi in Svizzera. Oggi, però, gli esperti  di crimini finanziari non bastano più. Alla procura di  Ginevra, non ci sono abbastanza giudici idonei a svolgere questo  tipo di inchieste. Per non parlare dei cantoni più  piccoli, dove questi reati sono sconosciuti. A Friburgo, per  esempio, la polizia si sta dotando di una squadra speciale per  fronteggiare le malversazioni finanziarie della  criminalità organizzata. Ora perfino i banchieri stanno  più attenti ai loro clienti. ""Anche perché per  costruire la reputazione di una banca ci vogliono decenni, ma  possono bastare pochi giorni per distruggerla"". L' ultima  inchiesta della procura di Ginevra risale a mercoledì  scorso. è stata aperta contro il magnate russo dell'  alluminio Lev Cernoij. Su un conto svizzero a lui intestato  è stato improvvisamente versata una grossa somma di  denaro. Cernoij è stato denunciato alla polizia federale.  Dalla sua banca.",25 ottobre 1999,https://ricerca.repubblica.it/repubblica/archivio/repubblica/1999/10/25/russiagate-offensiva-svizzera.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Sul palco andrà in scena il processo Andreotti,"Un fine settimana dedicato all' attualità sul palco del  teatro del Lido. Sabato, Spiro Scimone e Francesco Sframeli  portano in scena il testo «Il Cortile» vincitore del  Premio Ubu 2004 come miglior nuovo testo italiano. Tutto si  svolge in un cortile discarica, tra vecchie motociclette e  scheletri di letti arrugginiti. Qui, vivono Peppe e Tano, sorta  di relitti umani tormentati dalla decadenza fisica. I due, vivono  senza più la cognizione del tempo, lasciando scorrere il  presente fino a quando dalle spazzatura spunta una terza figura.  Domenica sera invece, alle 21, i riflettori si accendono sul  testo-inchiesta di Gianluca Riggi, dal titolo «L'  assoluzione», che ripercorre gli atti del processo per  mafia di Giulio Andreotti. Un impianto drammaturgico impostato  come un dibattito con la platea protagonista. Appuntamento sabato  e domenica sera alle 21 al teatro del Lido, via delle Sirene 22.  Info e prenotazioni allo 06/56201630. Ingressi ad 8 euro.",12 aprile 2007,https://ricerca.repubblica.it/repubblica/archivio/repubblica/2007/04/12/sul-palco-andra-in-scena-il-processo.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
GIULIO SCALPITA: ' MI RICANDIDEREI',"ROMA - ""Se non fossi senatore a vita credo che mi ricandiderei.  Credo che un po' di competenza non faccia male a nessuno"". Giulio  Andreotti scalpita. Pur essendo da mesi impegnato a respingere le  accuse lanciate nei suoi confronti dai pentiti di mafia, il cuore  del vecchio senatore tradisce una struggente nostalgia per la  politica attiva. Quasi quasi gli dispiace, confessa in una  intervista a Radio Montecarlo, essere stato nominato senatore a  vita, perché il suo attuale status di parlamentare  permanente gli preclude di fatto l' accesso alla lotta politica  diretta. Nella stessa intervista, emerge un Andreotti  sostanzialmente vicino alla svolta moderata operata dall' attuale  leader dei popolari. Esprime, infatti, aperti apprezzamenti per  Rocco Buttiglione; si mostra piuttosto comprensivo con Silvio  Berlusconi; ma verso il nuovo leader del centro-sinistra, Romano  Prodi, tradisce una certa insofferenza. Tuttavia non vede di buon  occhio un immediato ricorso alle urne (""sarebbe meglio votare  quando le idee sono un po' più chiare e dopo un serio  dibattito sul programma""). Riguardo all' ex presidente dell' Iri,  Andreotti si chiede come mai ""sia uscito così  prematuramente"" allo scoperto. ""Si dice che quando non c'  è sede vacante - commenta il senatore - non si deve  parlare di Papa. Qui non c' era una sede vacante, era appena  iniziato il governo Dini a cui siamo tutti, credo, interessati a  dare una mano in un momento così difficile per la nazione.  Forse un pò più di riservatezza non avrebbe  nuociuto a nessuno"". Su Berlusconi, l' ex presidente del  Consiglio afferma che ""gli sta capitando qualcosa che capita a  chiunque si esponga nella vita politica. C' è una  esagerazione di lodi e una esagerazione di vituperi e di dubbi.  Certamente anche lui non ha neanche potuto finire il noviziato.  Forse adesso lo continuerà"". Stesso linguaggio curiale  anche per Buttiglione. ""Certamente - ragiona il senatore a vita -  come accade nelle famiglie religiose, ci vuole un periodo di  noviziato e questo noviziato"" il segretario del Ppi ""lo sta  facendo"". Senza riserve il placet per il leader popolare:  ""Buttiglione ha due caratteristiche importanti: oltreché  essere un uomo nuovo, è persona culturalmente molto  preparata ed integra dal punto di vista morale e quindi ha le  doti per poter essere un capo..."". Severo, invece, il giudizio  sulle divisioni interne del Ppi. ""Quando il partito era molto  grande - avverte Andreotti - c' era quasi una logica nell' avere  le ali, le correnti. Ora che siamo quattro gatti questo mi sembra  un elemento di estrema debolezza. Sarò vecchio, ma non  riesco né a capirlo, né a digerirlo"".",25 febbraio 1995,https://ricerca.repubblica.it/repubblica/archivio/repubblica/1995/02/25/giulio-scalpita-mi-ricandiderei.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"'IL PSI, I BOSS, LA BORSA'","PALERMO - I procuratori di Caltanissetta chiedono ad Angelo Siino  alle 10,30 di venerdì 28 novembre: ""A lei risulta che la  vicenda dell' indagine dei carabinieri su mafia e appalti abbia  avuto una qualche influenza sulla determinazione o sull'  accelerazione del proposito di uccidere Falcone e Borsellino?"".  Risponde il pentito: ""...Si deve partire dagli anni 1986/87,  quando prima alle regionali e poi alle elezioni politiche Cosa  nostra appoggiò il Psi. Ciò fu diretta conseguenza  di un vero e proprio accordo con pezzi di quel partito legati al  gruppo finanziario Gardini...d' altra parte è necessario  premettere che, fin dai primi anni '80, il gruppo  Ferruzzi-Gardini aveva salvato, spesso anche con l' acquisizione  di quote azionarie o di capitale, numerose società  appartenenti o comunque riconducibili a mafiosi e, per questo  motivo, passibili di sequestro o comunque di altre misure di  prevenzione giudiziarie"". L' interrogatorio continua e il pentito  spiega: ""In Cosa nostra era notorio che il dottor Falcone avesse  capito il tenore di questo accordo  politico-imprenditoriale-mafioso, tanto che...Falcone aveva  affermato che 'la mafia era entrata in Borsa' . Questa sua presa  di posizione allarmò non poco il mondo di Cosa nostra  perché sostanzialmente si riferiva alla quotazione in  Borsa del gruppo Ferruzzi-Gardini"". Quando i magistrati passano a  esaminare la vicenda dei grandi appalti, Angelo Siino rivela: ""L'  onorevole Lima in più occasioni mi ha detto che il famoso  rapporto dei Ros fu, in qualche modo, ispirato da Falcone che  sulla questione assumeva precise informazioni dal dottor Fabio  Salamone, a sua volta recettore delle notizie fornitegli dal  fratello Filippo"". E aggiunge ancora il pentito: ""...Poi si  cercò di neutralizzare le prevedibili conseguenze  giudiziarie di quel rapporto sugli appalti...dell' interessamento  di Mario D' Acquisto devo dire che non ho avuto notizie precise,  ma era assolutamente notorio che lui era in rapporti di stretta  amicizia con il procuratore capo Giammanco"". Quando Angelo Siino  ricorda i suoi rapporti quotidiani con i ras della politica del  tempo, racconta ai magistrati cosa pensavano di Falcone e  Borsellino.Ad esempio Salvo Lima, parlava di Falcone come ""di quel cane  rognoso"". L' ex ministro Gunnella e l' ex assessore andreottiano  Sciangula, invece, ""mi avevano avvertito che io avevo Falcone sul  collo"". Ma l' odio contro Falcone era molto diffuso. Ricorda  sempre Siino: ""Ho nominato solo i politici più noti, ma  non avete idea di quello che dicevano i sindaci e i consiglieri  provinciali e regionali"". E spiega che Falcone ""da Cosa nostra  non era odiato solo per la sua attività giudiziaria, ma  anche perché era accusato di usare nella repressione del  crimine metodi da malandrino"". Anche Paolo Borsellino, dentro  Cosa nostra, era disprezzato. Era considerato - riferisce sempre  Siino - ""il braccio operativo di Falcone"". Una volta, ricorda  infine il pentito, ""l' onorevole Lima lo definì 'ù  strascina cuacina' di Giovanni Falcone"", cioè il suo porta  acqua, l' esecutore delle sue intuizioni investigative.",02 dicembre 1997,https://ricerca.repubblica.it/repubblica/archivio/repubblica/1997/12/02/il-psi-boss-la-borsa.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
LETTERE,"L' ABISSO DAVANTI A NOI L' esigenza di concentrare in poche  battute un discorso articolato può giocare qualche  scherzo. E' successo per il resoconto di ' Repubblica' dell'  intervento che ho svolto alla presentazione del mensile del  Gruppo Abele ' Narcomafie' . Ho detto, e ribadisco, che vi sono  problemi di decollo per la Dia, che ha grandi potenzialità  di efficace risposta alla mafia e va perciò sostenuta,  mentre rischia di rimanere soffocata tra le molte  difficoltà che vanno delineandosi. Ma non ho detto,  perché non lo penso, che ""siamo un pochino dentro l'  abisso"" per quanto riguarda la contrapposizione alla mafia sul  piano investigativo. Penso esattamente il contrario: anche sul  piano investigativo vi sono, ad opera di tutte le forze di  polizia, fortissimi segnali (e risultati concreti) di  rinnovamento e di accresciuta efficienza. Il che non toglie l'  esigenza per la Dia, di problemi da affrontare e risolvere. Di '  abisso' , in verità, ho accennato con riferimento -  scontato - a Tangentopoli, che è altra e diversa  questione. Gian Carlo Caselli Palermo IL CIBO PER I CROATI A  seguito della notizia apparsa su la Repubblica in data 21/2/93  alla pagina 14 in merito all' articolo ""Pescara rubavano cibo  destinato alla Croazia"", noi Vinicio Salerni e Grifone Nicolino,  responsabili della Croce Rossa di Torre De' Passeri precisiamo  che è pur vero che abbiamo ricevuto l' avviso di garanzia,  e subìto la perquisizione, ma non è risultato nulla  a nostro carico. Tale precisazione è stata già  fatta da emittenti locali e quotidiani. Si prega di provvedere  alla rettifica, in quanto dalla lettura dell' articolo si evince  che il materiale a cui si fa riferimento è stato rinvenuto  in tutte le abitazioni delle persone coinvolte. Salerni Vinicio e  Grifone Nicolino FOTO ERRATA Per un errore, nell' edizione di  domenica a pagina 7, al posto della foto dell' imprenditore  Angelo Jacorossi, è stata pubblicata la foto di un  funzionario di polizia che ne aveva effettuato l' arresto. Ce ne  scusiamo con i lettori e gli interessati.",23 febbraio 1993,https://ricerca.repubblica.it/repubblica/archivio/repubblica/1993/02/23/lettere.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
ASSASSINATO DAL RACKET DAVANTI ALLA FIDANZATA,"PALERMO (g.c.) - L' hanno ucciso davanti agli occhi terrorizzati  della fidanzata. Un colpo solo alla testa, sparato da distanza  ravvicinatissima, una sequenza veloce ed agghiacciante, un'  esecuzione che gli inquirenti sono portati a definire  ""tipicamente mafiosa"". Così è morto Mauro Bottone,  giovane imprenditore di ventisei anni, ucciso martedì  notte poco prima delle ore 22, mentre era fermo sulla sua Renault  5 insieme ad Angela D' Amelio, la ragazza che avrebbe sposato tra  qualche mese. I due killer hanno spalancato gli sportelli della  Renault. Uno, pistola in pugno, ha gridato alla ragazza: ""Stai  ferma, non ti muovere. Non ti facciamo nulla"". L' altro ha fatto  partire un colpo dalla sua calibro 38 praticamente poggiata sulla  nuca di Mauro Bottone, che è morto sul colpo. Secondo gli  inquirenti la mafia delle estorsioni, con questo delitto, ha  ""punito"" un imprenditore che cercava di sottrarsi al racket.",23 gennaio 1986,https://ricerca.repubblica.it/repubblica/archivio/repubblica/1986/01/23/assassinato-dal-racket-davanti-alla-fidanzata.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"DELITTO IN CINA, NON FU UN LADRO","PECHINO - In mezz' ora, trentacinque minuti al massimo, si  è consumata la misteriosa morte, giovedì scorso a  Pechino, di Italo Abruzzese. E quella che sembrava una banale  rapina, assume col passare dei giorni sempre più i  contorni del giallo. L' alto funzionario del ministero del  Commercio Estero, arrivato in città da appena sei ore,  è stato ucciso nella sua lussuosa stanza d' albergo, tra  le 13.45 e le 14.20, con 23 coltellate, un proiettile esploso da  una pistola artigianale, e un colpo di posacenere. Una furia  omicida eccessiva per un ladruncolo sorpreso a rubare,  così come gli inquirenti avevano inizialmente ipotizzato.  Tanto più, poi, che non sono stati presi portafoglio,  soldi o orologio. Ad alimentare l' alone di mistero, c' è  poi l' atteggiamento della nostra ambasciata che si è  chiusa nel più rigoroso riserbo e non vuole comunicare i  risultati dell' autopsia. L' italiano era nella sua camera, all'  Hotel Jingguan, uno dei più belli di Pechino. Qualcuno in  quella mezz' ora è entrato, gli ha sferrato oltre venti  pugnalate, gli ha sparato un colpo di pistola alla tempia e lo ha  finito con una botta di posacenere in testa. Un accanimento che  si giustificherebbe solo in un delitto passionale. Ma si  dà il caso che Abruzzese, 63 anni, di Catania, a Pechino  non conosceva praticamente nessuno. Era arrivato la mattina alle  7.30 per una mostra di pellami ed era stato in Cina un anno e  mezzo prima per un' ispezione. Alle 14 aveva preso appuntamento  per andare a fare spese e c' era un' interprete che lo aspettava  al portone dell' albergo. Alle 12 era rientrato in camera dalla  mostra. Chi avrebbe potuto incontrare in quel paio d' ore? Alle  13.45 l' interprete gli telefona e si danno appuntamento per le  14 precise. Alle 14.15 lui non è ancora sceso e lei sale  nella sua camera. Bussa tre volte ma nessuno risponde, non si  sentono rumori mentre il cartellino ""non disturbare"" dondola alla  maniglia. A quel punto Abruzzese è sicuramente già  morto. L' assassino però è probabilmente ancora  dentro: tutto sporco di sangue, è scosso, sconvolto al  punto da abbandonare le armi del delitto. Abruzzese, prima di  soccombere, si è difeso, ha lottato, ha cercato di parare  i colpi con le braccia e le mani, coperte di tagli, ma l'  aggressore ha infierito. Ma allora chi lo ha ucciso? Killer di  mafia o spie non vanno a uccidere la gente con pistolette  artigianali e non si inzuppano di sangue rischiando di essere  visti da tutti. Ma neppure i ladri, anche quando vogliono  uccidere, si accaniscono con tanta furia sulle vittime. Il  dubbio, allora, è che l' assassino abbia voluto inscenare  un delitto diverso, una montatura per sviare le indagini. Nessuno  ha sentito o visto niente. Una volta fuori della stanza poi il  cartellino viene girato dalla parte che dice ""pulite la camera"".  Chi lo gira? L' assassino o il suo complice? E qui i tempi si  fanno di nuovo stretti perché la cameriera trova il  cadavere intorno alle 14.40, circa venti minuti dopo che l'  interprete ha bussato. Di lì a poco scatta la caccia all'  uomo. L' assassino a quel punto dev' essere già fuori. Non  è chiaro se gli investigatori hanno ritrovato in qualche  angolo dell' immenso albergo i vestiti sporchi, oppure solo  tracce di sangue. Ora lavorano ventiquattr' ore al giorno. Hanno  messo sotto torchio tutto il personale, controllano e  ricontrollano ogni turno perché in un albergo così  a Pechino non entra chiunque ed è facile che l' aggressore  abbia avuto almeno una copertura all' interno. Nessuno tra gli  impiegati però dice niente. Anche perché si  potrebbe essere sospettati di complicità con il delitto, e  per cose del genere in Cina si finisce fucilati. Una pena che non  scoraggia il crimine. Ieri, infatti, è stata data la  notizia che una ricercatrice francese è stata strangolata  mentre visitava le montagne di Taishan. Sale così a nove  il numero degli stranieri uccisi recentemente in Cina. La salma  di Abruzzese arriva domani in Italia e forse si procederà  a una seconda autopsia. I medici dovrebbero dire di più  sulle coltellate, e forse anche stabilire se sono state sferrate  da un uomo o da una donna e se Abruzzese aveva bevuto e cosa  aveva fatto nelle ore precedenti al delitto.",19 ottobre 1995,https://ricerca.repubblica.it/repubblica/archivio/repubblica/1995/10/19/delitto-in-cina-non-fu-un-ladro.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
brevi,"Partinico Sigilli all' ippodromo apparteneva ai boss L' ippodromo  della mafia di Partinico viene confiscato. L' ha disposto il gup  Morosini al termine del processo che portato alla condanna per  intestazione fittizia dei beni, così come chiedevano i pm  De Lucia e Del Bene, l' imprenditore Ottavio Lo Cricchio (2 anni)  e la moglie Rosa Lucca (1 anno e 4 mesi). mafia Provenzano  ordinò di uccidere Geraci «Un no di Provenzano era  come una sentenza di Cassazione: non c' erano discussioni».  E il no che Binnu diede a Salvatore Geraci, che voleva tornare a  occuparsi di appalti, determinò la sua morte. L' ha detto  il pentito Nino Giuffrè al processo per il delitto Geraci.  procura Md approva l' opera di Messineo è ancora polemica  sul caso Palermo aperto in Procura. Livio Pepino, componente di  Magistratura Democratica al Csm difende il procuratore Messineo:  «Il consiglio ha ribadito che le modalità seguite  per la riorganizzazione dell' ufficio rientrano nella  prassi». agrigento Sottoscrizione per il piccolo Daniel Una  gara di solidarietà per il piccolo Daniel, il bimbo  accoltellato dalla madre, attualmente in coma al Civico. La  sottoscrizione è stata aperta dal direttore generale dell'  ospedale di Agrigento, Giancarlo Manenti. rapine Colpi in  tabaccheria ragazza aggredita Due rapine in meno di un' ora nelle  tabaccherie. In via Roma e via Simone Corleo. In piazza Verdi,  una ragazza è stata minacciata con una pistola e rapinata  del portafoglio.",23 febbraio 2007,https://ricerca.repubblica.it/repubblica/archivio/repubblica/2007/02/23/brevi.pa_030brevi.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
'A SCIASCIA RICORDO CHE RISCHIA DI COPRIRE I METODI DEL PASSATO',"PALERMO Ho per Sciascia un grande rispetto. Ma proprio per il  rispetto che nutro verso il grande uomo di cultura devo ricordare  una sua espressione che è vera ovunque ma specialmente  qui, dove la politica è stata fortemente condizionata da  interessi e da segni pseudoculturli di tipo mafioso, e  cioè che le parole sono cose. Di questo bisogna avere  consapevolezza, assieme alla consapevolezza di evitare che dietro  le parole si finisca col dare copertura a metodi e a  realtà del passato. Da un anno e mezzo Leoluca Orlando  siede sulla poltrona più scomoda della città ma non  sembra per niente disposto a mollare, convinto com' è che  in questi giorni a Palermo sia in gioco il futuro di un' intera  nuova classe dirigente. Continuerò a battere i pugni sul  tavolo perchè a Palermo repressione e sviluppo vadano di  pari passo, dice nella veranda della sua casa che si affaccia su  un brandello di piccolo eden, tra palme di datteri, pini  centenari e cactus giganteschi, miracolosamente sopravvissuti  alla lottizzazione da cui è nato, agli inizi degli anni '  60, il quartiere di Villa Sperlinga, il più borghese della  città. Iniziative inedite Dal suo ufficio a palazzo delle  Aquile, dopo anni di silenzio complice o di tartufesca  distrazione, sono partite iniziative assolutamente inedite come,  per citarne una, la costituzione di parte civile del Comune di  Palermo al processo contro le cosche, e un largo appoggio alle  manifestazioni di protesta contro la mafia. Lei non crede,  sindaco, che vi sia il rischio di cadere nel conformismo dell'  antimafia? Ognuno trova in se stesso le opportune garanzie. Io  proverei allergia (l' espressione è forse troppo forte),  diventeri intollerante nel momento in cui dovessi riscontrare che  la mia storia personale, i miei rischi personali possono essere  utilizzati per rinnegare la mia identità. Ben venga l'  nvito, dunque, ad evitare ogni forma di conformismo, anche se in  una realtà come la nostra anche il conformismo antimafioso  è preferibile all' anticonformismo quando possa essere  utilizzato per far uscire dal guscio interessi o personaggi che  con la lotta alla mafia non hanno nulla a che vedere. A Sciasca  direi, quindi, che rischiamo tutti e direi anche di avere  rispetto per chi a Palermo, rischiando e pagando qualche costo,  fa tesoro del suo insegnamento e si mette all' opposizione di se  stesso. Ma serve quello che è stato definito il  presenzialismo del sindaco di Palermo? Non sono un attore.  Né un boy-scout. A chi fa il sindaco di Palermo il  consenso dell' opinione pubblica serve ogni giorno per costruire  su regole nuove risposte ai bisogni della gente. Essere presente  alle manifestazioni in memoria delle vittime della mafia è  un modo per creare punti di non ritorno. Ma non è  certamente il modo esclusivo per rispondere ai bisogni della  gente. Anche il Pci, però, l' ha in parte criticata,  dicendo che se l' impegno antimafia non è accompagnato da  un' efficace amministrazione finisce con il restarne svilito...  Al Pci rispondo ricordando il contributo dato, assieme alle altre  forze di opposizione, alla costruzione di una speranza nella  città di Palermo e ricordando che l' attenzione per le  attività culturali, la pubblicizzazione del Teatro Biondo,  il rilancio e la prospettiva di apertura del Teatro Massimo, l'  avvio delle gare per la realizzazione di importanti interventi  nel centro storico sono stati possibili senza sospetti, proprio  perchè questa amministrazione ha cercato di far  corrispondere i fatti alle parole. Un senso di frustrazione  Eppure, andando in giro per la città si coglie come un  senso di frustrazione, una sproporzione, tra i grandi progetti e  le difficoltà quotidiane, il degrado, il traffico caotico,  la nettezza urbana ai limiti dell' intollerabile. Nessuno  è soddisfatto dei risultati. Ma non vorrei che Palermo  diventasse il luogo della coscienza, di quella buona e di quella  cattiva, del paese. Spesso ho l' impressione che si pensi che qui  e soltanto qui debbano esserci tutti i lupi e tutti i San  Francesco del paese. E allora, per esempio, non si parla dei  ritardi nella ricostruzione del Belice e delle tangenti, della  mancanza di acqua nella Regione, della insufficiente presenza  delle partecipazioni statali, dei conti aperti dalla città  con i governi nazionale e regionale. Ma lei cosa risponde a chi,  pur apprezzando il suo impegno, si dichiara insoddisfatto delle  risposte date dall' amministrazione ai problemi più  immediati? Direi che non si può chiedere ad un'  amministrazione comunale di dare riposte in poco tempo a tutti i  bisogni di una grande città del Mezzogiorno. Invidio,  comunque, chi farà il sindaco di Palermo alla fine di  quest' anno, quando tanto lavoro oscuro, fin qui svolto,  potrà trasforarsi in ulteriori realizzazioni. Lei ha  definito Palermo capitale della mafia, procurandosi molte  critiche, anche nel suo partito. Lo pensa ancora? Ne sono  convinto e continuerò a sostenerlo finchè non mi  verrà dimostrato il contrario. Debbo avvertire,  però, che un sindaco che si limitasse a dire che Palermo  è la capitale della mafia, farebbe un buon servizio alla  verità ma non farebbe fino in fondo la propria parte.  Palermo è anche una città di grandi energie civili  dove, specie tra i giovani, va maturando una larga coscienza,  dove tanti cittadini ogni giorno si confrontano con il gusto di  costruire una dimensione europea del vivere urbano. Qual è  l' ultima manifestazione antimafia a cui ha partecipato? Direi  stamattina, quando ho incontrato i responsabili del Teatro Biondo  per definire un programma di iniziative teatrali ed ho firmato il  via ad alcune gare di appalto con il metodo dell' asta pubblica.  Devo continuare o, per convincere il lettore devo ricordare che  il 6 gennaio in occasione della commemorazione di Piersanti  Mattarella non riuscivo a parlare... Io ritengo, infatti, che  identificare lotta antimafia con astrattezza sia un modo per  mistificare la realtà. La lotta alla mafia non si fa solo  con la repressione ma anche con la promozione economica e  culturale. Il segretario della Dc, De Mita, ha difeso Sciascia,  elogiandone la riflessione. Lo vede come una critica nei suoi  confronti? No, semmai come un incoraggiamento ad individuare i  veri mafiosi ovunque siano, a continuare con metodi che,  trasformando le parole in fatti, mettono al riparo dal  conformismo antimafia. Questo è il rischio di ogni  cambiamento Ma lei può escludere che non vi sia qualcuno  che dalla lotta alla mafia non pensi di trarne profitto? Questo  è il rischio di ogni processo di cambiamento. Ma stavolta  mi sarà consentito di citare De Mita quando ha ribadito  che la pregiudiziale antimafia è nel patrimonio e nelle  scelte della Dc. Qual è la cosa di cui, come sindaco, va  più fiero? Parlo coi fatti. Ho l' orgoglio di non avere  rapporti privilegiati nè con vecchi nè con nuovi  appaltatori. Ho l' orgoglio di aver contribuito, ovviamente non  da solo, a rendere possibile che, sul delicato versante degli  appalti, Palermo sia una città in cui anche gli  impenditori del resto del paese possono venire a lavorare pur non  conoscendo il sindaco. In quante altre città d' Italia  avviene questo?. E la cosa che non rifarebbe? Mi rimprovero  maggiormente le tante cose che avrei potuto fare e di cui questa  città ha bisogno. Ha mai sentito la tentazione di  andarsene? Ad alcuni amici che con me hanno vissuto alcune  esperienze e sofferto gli stessi lutti ho chiesto di avvertirmi  quando ritengono che la mia presenza al posto di sindaco sia in  contrasto con il progetto di liberazione dalla mafia e di  promozione dello sviluppo della nostra realtà. Quando mi  avvertiranno mi dimetterò. A meno che, ovviamente, il  gioco democratico non provveda a mandarmi a casa prima. Non ha  nessun rimpianto? Ogni tanto compongo o immagino di comporre il  numero di qualche vecchio amico di Heidelberg. Ma è  soltanto un momento. Spero di non fare la fine di quel  personaggio di Boll al quale veniva imputato di andare troppo  spesso ad Heidelberg. Qual è la critica che l' ha  maggiormente ferita e, magari perchè fondata, le ha tolto  il sonno? La critica che mi ha ferito maggiormente è  quella di chi sostiene che criminalizzo la mia città. Se  dovessi scoprire che è vero perderei il sonno. Ma ancora  non è successo.",20 gennaio 1987,https://ricerca.repubblica.it/repubblica/archivio/repubblica/1987/01/20/sciascia-ricordo-che-rischia-di-coprire.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
'QUESTA GIUNTA NON HA PIU' TUTELA' CONTO ALLA ROVESCIA PER ORLANDO?,"PALERMO Nelle sale e nei corridoi di Palazzo delle Aquile in  questi giorni c' è perfino chi si diverte a fare il  toto-sindaco. Chi verrà dopo Leoluca Orlando? E che fine  farà il simbolo di quel rinnovamento che in pochi anni ha  tentato di cambiare le vecchie regole del gioco nella capitale  della mafia? Antichi rancori e sotterranee manovre si intrecciano  con la speranza che qui, a Palermo, non si può più  tornare indietro. Un conto alla rovescia in Sicilia è  comunque cominciato. Cosa succederà adesso a Palazzo delle  Aquile? Il pentacolore guidato da Leoluca Orlando è l'  ultima giunta di una grande città guidata da un  fedelissimo del segretario nazionale uscente, da un democristiano  voluto sindaco da Ciriaco De Mita per voltare pagina in un  partito rappresentato sino ad allora anche da Ciancimino. Il  pentacolore entrerà in crisi alla fine del congresso  democristiano? Resisterà ancora dopo diciotto mesi di  infuocate polemiche? Secondo me il pentacolore sarà  più forte, avrà maggiore solidità di prima,  risponde sicuro il socialdemocratico Renato Palazzo che della  giunta anomala palermitana è assessore ai Lavori pubblici.  Io penso invece che questa giunta abbia ormai perso quella tutela  da Roma, da parte dell' ex segretario nazionale, ribatte il  segretario provinciale socialista Manlio Orobello. Dopodomani ci  incontreremo con Leoluca Orlando per una valutazione della  situazione comunale. Lo abbiamo deciso la settimana scorsa, prima  e indipendentemente dal congresso della Dc, spiega Paolo  Agnilleri, il vicecapogruppo consiliare di un Pci che non molla  la presa e preme sempre per entrare in giunta. Da Roma rimbalzano  intanto le parole di Leoluca Orlando sul nuovo segretario Dc: Il  suo primo appuntamento è con Palermo, sarà Palermo  il suo banco di prova. Una Palermo dove ieri due consiglieri  comunali socialisti sono ritornati all' attacco chiedendo ancora  una volta le dimissioni della giunta pentacolore e presentando  anche un dossier su appalti e imprese in presunto odore di mafia.  Un Psi sempre più deciso ad azzerare la giunta Orlando. Il  segretario provinciale Manlio Orobello spiega: Abbiamo espresso  la nostra posizione su questa giunta già da molto tempo.  Cambierà qualcosa nei prossimi giorni? Quello non è  stato il nostro congresso e le conseguenze deve trarle la  Democrazia cristiana, il nostro giudizio è sempre uguale.  Ma questa giunta ha perduto una tutela. Fino ad ora c' era stata  la sensazione di un preciso collegamento tra la Democrazia  democristiana di Palermo e De Mita. Un collegamento che ha  garantito certe scelte. E aggiunge il segretario provinciale  socialista: Cosa farà la Dc? E chi lo sa? E' un partito  imprevedibile. Certo, alcune cose adesso sono cambiate.  Aspettiamo comunque per vedere quale tipo di influenza avranno da  queste parti. Per noi la giunta deve dimettersi perché,  solo così, si può riprendere il dialogo politico.  Ci stiamo chiedendo cosa farà la Democrazia cristiana. Ma  chiediamoci anche cosa faranno i comunisti se arriverà il  rifiuto alla loro richiesta di ingresso in giunta. I comunisti  sono intenzionati a tornare alla carica. Dice ancora il  vicecapogruppo del Pci Paolo Agnilleri: Questa strada l' abbiamo  percorsa tutti insieme. Adesso, o si va avanti tutti insieme o si  cade. Quando Orlando tornerà a Palermo convocherà  tutti i gruppi che hanno sostenuto la maggioranza, compreso il  Pci, per definire questo nuovo documento programmatico da portare  in consiglio, naturalmente prima del congresso provinciale del  Pci.... Comunisti e socialisti aspettano su opposti fronti il  ritorno di Orlando a Palermo mentre l' assessore Palazzo spiega  così perché la giunta pentacolore di Palazzo delle  Aquile ha un futuro sicuro: Perché Forlani ha avuto questa  incoronazione e dovrà dimostrare al mondo democristiano e  al mondo esterno che lui rappresenta davvero una Dc unita. Quindi  il mantenimento del nuovo governo che Palermo ha rappresentato  è la prova più evidente e più forte che lui  non vuole disperdere tutto il patrimonio del passato.",22 febbraio 1989,https://ricerca.repubblica.it/repubblica/archivio/repubblica/1989/02/22/questa-giunta-non-ha-piu-tutela-conto.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
MEZZOGIORNO IN CASSAFORTE,"NON si può dire del Banco di Napoli come della rosa di  Gertrude Stein: ""una banca è una banca, è una  banca, è una banca..."", perché la storia d' Italia  dall' Unità in poi e soprattutto per la storia del  Mezzogiorno, il Banco di Napoli è stato ed è  qualcosa di più di una banca. E' una sorta di istituzione  della vita civile e sociale ""al di qua del Faro"", come si diceva  sino al 1860, così come il Banco di Sicilia lo è  per la Sicilia. E poiché il Banco di Napoli è sorto  in pieno Rinascimento mentre, anche su Napoli, regnava l'  Imperatore Carlo V, non sarebbe retorico inscriverlo tra quelle  istituzioni pubbliche e civili rinascimentali (le Corti e i  principati) che saranno definite come ""opere d' arte"". Ma sul  Banco di Napoli e sul Banco di Sicilia, per secoli strutture  portanti del sistema produttivo e amministrativo e simboli dell'  Italia meridionale, vi è da aggiungere che assunsero  questo nome dopo la liberazione garibaldina del 1860, e dunque si  identificano con la nascita dello Stato italiano e con l'  unità nazionale. L' immagine della nazione Quindi dell'  Italia e dei suoi problemi le due banche sono, da sempre, nel  bene e nel male, l' immagine speculare. Nel male, anzitutto, e  non da ora, cioè non dalla esplosiva notizia di questi  giorni che il Banco di Napoli ha un deficit di circa mille  miliardi. E' francamente inaccettabile, anche per il cittadino  che non sappia nulla dei misteri della finanza, che una  istituzione viva e simbolica si sia ridotta come una rosa  appassita. Si dice che sono i frutti amari di antiche  subordinazioni a interessi di partiti che nel Sud hanno fatto per  decenni il bello e il cattivo tempo. Ma tornano subordinazioni e  misteri ancora più antichi, e non tutti risolti. All' alba  del primo febbraio 1893, in uno scompartimento di prima classe  del direttissimo Palermo-Roma fu trovato, trafitto da numerose  pugnalate, il corpo di Emanuele Notarbartolo, l' onesto direttore  del Banco di Sicilia, che aveva denunciato le complicità  mafiose e gli abusi del suo successore Giulio Benso Sanmartino,  duca della Verdura; un nome che fa pensare piuttosto a un  vaudeville. Mandante dell' omicidio un deputato palermitano  legato anch' egli alla mafia, Raffaele Palizzolo (sarà  condannato a trenta anni di carcere, ma la Cassazione lo  manderà assolto, tra gli applausi dei palermitani). Dieci  giorni prima dell' assassinio di Notarbartolo era stato arrestato  il direttore della sede romana del Banco di Napoli per un ammanco  di cassa di 2.400.000 lire. E intanto, a Roma, esplodeva lo  scandalo della Banca Romana con l' arresto del governatore e del  cassiere, colpevoli di stampa abusiva di moneta (per 65 milioni)  e di un vuoto di cassa di 20 milioni. Per capirci, una lira di  allora valeva circa tremila lire di oggi. Anche da queste vicende  è cominciata la riorganizzazione del sistema bancario  italiano con la nascita nel 1893, della Banca d' Italia. Tuttavia  al Banco di Napoli e al Banco di Sicilia privilegiati dalla  Storia, fu lasciata, fino al 1926, la facoltà di emissione  monetaria. I nostri vecchi genitori ancora ricordano le belle  banconote siciliane e napoletane, segno anche di una  autorità ""culturale"" che queste banche intendevano  rappresentare. Sì, perché un rapporto stretto anche  con la cultura meridionale le due banche lo hanno sempre avuto.  Soprattutto il Banco di Napoli che ebbe, tra l' altro, come  genius loci, per oltre mezzo secolo, la presenza critica di un  Benedetto Croce. Per non parlare dei meridionalisti, dei Nitti,  di Fortunato... In questo senso ha un fondamento la battuta che  una (grande) banca non è, per il mondo che la circonda,  soltanto una banca. Riflettendo su almeno un secolo di storia  italiana e ripensando, ad esempio, per analogia, al ruolo  culturale svolto dalla Banca Commerciale italiana negli anni in  cui fu governata da Raffaele Mattioli; a come una città  come Milano sia stata illuminata dalla stimolazione intellettuale  che proveniva dalla banca, e dal valore culturale della sua  specifica attività istituzionale, non è facile  concludere che altrettanta incisività l' abbia avuta il  Banco di Napoli. Anche se vi è stato l' impegno dei suoi  dirigenti, dagli anni ' 50, nell' organizzazione del gigantesco  archivio storico della banca, nel dotare l' istituto di una  notevole collezione di opere d' arte dal Cinquecento all'  Ottocento, nel promuovere restauri artistici, architettonici e  ambientali e relative ricerche scientifiche e produzioni  editoriali. La pietas virgiliana Ma il profilo culturale del  Banco di Napoli (e lo stesso discorso vale per il Banco di  Sicilia, parte di una realtà politica e sociale ancor  più complessa e drammatica) è stato - da due giorni  lo sottolineano i giornali e commentatori italiani - come  insidiato per lungo tempo dalle interferenze partitiche.  Così, la perdita dei mille miliardi colpisce non soltanto  un crocevia della finanza del Sud, ma pone una questione di alto  rilievo nazionale. Cioè se un sistema economico e  produttivo, del quale certamente le banche, soprattutto le  più illustri, rappresentano l' elemento più mobile  e attivo, non debba identificarsi con un modello alto di  società civile, dove la funzione della politica sia  esclusivamente quella del buon governo e della sana  amministrazione. Ma forse è pretendere troppo da una banca  e quindi anche dal Banco di Napoli che tuttavia nacque come Monte  di Pietà e che, come ricorda una sua recente  pubblicazione, volle rispettare nel fregio del suo antico  edificio cinquecentesco ""il duplice significato religioso e umano  della pietas"". Ma, è meglio precisare agli attuali  dirigenti che frequentano poco il latino, che la pietas  virgiliana non è compassione, ma sentimento del dovere e  rettitudine.",17 marzo 1995,https://ricerca.repubblica.it/repubblica/archivio/repubblica/1995/03/17/mezzogiorno-in-cassaforte.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Libero, ma io non scappo","BARLETTA - Il ""feroce killer"" accusato di due omicidi e libero,  perché l' automobile della giustizia è in panne, ha  il viso ben rasato, i pochi capelli a posto, un giaccone verde  bottiglia, la maglietta scura, i pantaloni neri e le scarpe da  tennis bianche. E soprattutto una felicità silenziosa:  ""Non riesco a capire, sono tra le mura di casa mia, ancora non mi  rendo conto di niente"". Sta in ""divisa"" da carcerato anche ora  ch' è a casa, dopo otto anni, dieci mesi e quattro giorni  passati dietro le sbarre a Pescara, Sulmona, Vasto, Trani e Bari.  S' affaccia al balcone, scende per strada, accetta di parlare,  sostiene di non avere paura: ""Ho espiato. Ora sono qui"",  scandisce, ""sono qui e non scappo. Anche se a Roma cambiano le  leggi non scappo. Non mi fa paura affrontare il processo, ho  più paura della vita normale, del ritorno alla famiglia,  di un lavoro da ricercare perché ho tanti obblighi con la  mia famiglia"". Perché se volesse scappare da casa sua,  quasi alla fine di una disastrata strada, nella periferia nord di  Barletta fatta di case nuove e povere con gli ingressi da  ""rimessa"" protetti da tendine e da veli, di bambini per strada  che si rincorrono, tra auto in sosta e mamme preoccupate, Luigi  Corvasce, 41 anni malportati, non avrebbe alcuna  difficoltà. Non c' è nessuno a sorvegliarlo, in  qualsiasi momento, come gli altri boss liberati, potrebbe far  perdere le proprie tracce. La ""disfida"" sulle scarcerazioni  facili avviene solo sulle pagine dei giornali, qui nell'  ingresso-ripostiglio- lavanderia, tra casse, sedie ammassate e un  triciclo di plastica della movimentata nipotina, neppure arrivano  le paure che s' intrufolano tra la gente normale sconvolgendone  le apparenti sicurezze. A Barletta dei nove scarcerati per le  lungaggini processuali sono tornati in cinque. Pezzi da novanta  del clan Cannito, un tempo in guerra con gli Annacondia, quelli  del pentito ""manomozza"", che si contendevano affari e potere su  questo tratto di costa Adriatica ricca e quindi da spolpare.  Luigi Corvasce di quegli anni non vuole dir niente. Sostiene di  avere azzerato il conto con la società. Quasi nove anni di  carcere, a volte duro, tutti di seguito, ""ininterrottamente"" come  dice, Pasque, Natali e Capodanni in cella, e i due figli che  crescevano, e la moglie col carico della famiglia. Non cerca  neppure di accreditarsi come uno stinco di santo. Solo dice di  non capire perché tanti riflettori puntati su di lui e  sugli altri che hanno lasciato il carcere: ""Perché si  scandalizzano adesso se molto tempo fa decine di imputati del  processo Dolmen sono usciti per decorrenza dei termini e nessuno  ha detto niente? Mica è colpa nostra se lo Stato non  riesce a fare i processi? Avevo una condanna definitiva per reati  di mafia e mi sono fatto, senza fiatare, il mio carcere. Adesso  perché dovrebbero tenermi ancora dentro perché un  pentito killer che si è autoaccusato di 50 delitti dopo  anni tenta di incastrarmi accusandomi di due omicidi di cui non  so nulla?"". E quindi sfoggia un principio di civiltà  giuridica: ""Fino a prova contraria in Italia, fino a condanna  definitiva, si è presunti innocenti"". Non ci sono piani  per evitare che i boss scarcerati s' involino, qualora dovessero  fiutare che li vogliano riportare in carcere. Attorno alle case  dove sono tornati l' altra sera senza ferri ai polsi, carabinieri  e poliziotti neppure se ne vedono. ""Lei oggi mi trova qua. E gli  altri giorni mi potranno trovare ancora qua. Perché dovrei  fuggire? Nove anni di carcere duro mi hanno cambiato"", si premura  di dire Corvasce, seguendo con gli occhi il figlio che spunta da  dietro una tenda ed esce per strada, ""Lo vogliono capire che la  gente cambia e cambia molto. Ho avuto tempo per riflettere. Ho  compreso il valore della famiglia, ho sofferto perché i  miei figli sono cresciuti senza di me. Oggi c' è uno  spiraglio... Cercherò un lavoro e affronterò il  processo con serenità e con determinazione. Sono  innocente, lo dimostrerò"". Seduto su una sedia di  plastica, le spalle alla vetrata dell' ingresso Luigi Corvasce  non si scompone a sentirsi definire un boss, per giunta un  assassino, indicato come il responsabile di un duplice delitto  avvenuto a Barletta il 22 agosto 1991, quando vennero trucidati  Michele Cristallo e Salvatore Filograsso, anche loro vite perdute  di quella mattanza che all' epoca insanguinò l' alto  Barese. Risponde con voce pacata, tiene le mani ferme sulla  pancia incipiente, cerca di comunicare con gli occhi e con le  parole di essere un uomo diverso da come lo dipingono le  ""rivelazioni"" del pentito, i giudizi e le convinzioni del  sostituto procuratore antimafia Michele Emiliano che sostiene le  accuse nel processo dai tempi biblici per procedura farraginosa e  carenze organizzative. ""Saprò difendermi"", sussurra  Corvasce, ""Le accuse di ""manomozza"" sono contraddittorie, sono  vere pazzie. Spero solo nella serenità dei giudici, spero  che ci sia giustizia, perché per quel che ho fatto quand'  ero giovane ho saldato il debito, e come se l' ho saldato..."".",23 novembre 2000,https://ricerca.repubblica.it/repubblica/archivio/repubblica/2000/11/23/libero-ma-io-non-scappo.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
PER IL 'CASO PATANE' ' LUNEDI' INCONTRO AL CSM,"CALTANISSETTA (u.r.) - Sarà il Consiglio superiore della  magistratura ad occuparsi della battaglia che è esplosa a  Palazzo di Giustizia, dopo la rivolta contro Patanè. Il  Csm è già convocato ai primi di settembre per  discutere sulle dichiarazioni rese dal procuratore a proposito  del cattivo funzionamento degli uffici giudiziari di  Caltanissetta. Ma già da lunedì, la prima  commissione referente dell' organo di autogoverno dei giudici  inizierà ad esaminare il caso. Adesso, dopo le  controaccuse lanciate dai vertici della magistratura nissena, il  dossier si arricchisce, e con tutta probabilità verranno  sentiti anche i protagonisti della ""rivolta"". Ovvero, il  presidente del processo Chinnici, Antonino Meli, il presidente  della Corte d' appello Salvatore Palazzolo, il procuratore  generale Michele Agrifoglio. Comune denominatore della loro  risposta a Patanè: il magistrato si è macchiato di  eccesso di protagonismo, ha lanciato accuse infondate agli uffici  giudiziari di Caltanissetta, finendo per accreditare ombre e  sospetti che hanno turbato il processo. La polemica, intanto, si  allarga. C' è l' intervento di Alfredo Galasso, che  è membro del consiglio superiore della magistratura  (designato dal Pci) e che, facendo parte del comitato anti-mafia  del Csm, ha ascoltato la deposizione del procuratore  Patanè. ""La guerra fra i giudici - afferma - giova solo  alla mafia. La polemica fra Meli e Patanè, che sono due  magistrati egualmente impegnati, rischia di essere un diversivo,  coprendo posizioni e responsabilità di altri sia all'  interno del Palazzo di Giustizia di Caltanissetta che all'  esterno"". Al procuratore generale Agrifoglio, Galasso risponde:  ""Il procuratore ha un gran lavoro da fare e mi auguro che oltre a  preoccuparsi del protagonismo dei magistrati affronti con la  necessaria fermezza i molti problemi della giustizia del suo  distretto, alcuni dei quali sono stati da tempo sollevati da  Patanè"". Anche rispetto alle affermazioni di Salvatore  Palazzolo, presidente della corte d' appello, che ha sostenuto ""a  Caltanissetta pendolari o non pendolari, i magistrati hanno  sempre dato il massimo"", e che ""nessuna richiesta di  Patanè è rimasta inascoltata"", Galasso dà  risposta. ""Una cosa è condannare il protagonismo, un'  altra cosa è sostenere che tutto va bene, comunque e  dovunque, come sembra fare il presidente Palazzolo"". A difendere  Patanè dagli attacchi, sono scesi in campo i comunisti.  Secondo Nino Mannino, componente della commissione antimafia, il  procuratore Patanè ""ha suonato la sveglia a tutti quegli  organi dello Stato che dovrebbero condurre contro la mafia una  lotta più energica"". E il senatore Francesco Martorelli,  anch' egli dell' antimafia, dice che dalla deposizione di  Patanè ""si è ricavata l' impressione che certe  difficoltà, certi intralci verificatisi nel corso del  processo Chinnici fossero intenzionali"". Restano comportamenti -  aggiunge Martorelli - che possono fare apparire settori della  magistratura in atteggiamento di solidarietà verso  ambienti mafiosi. Intanto, adesso a Palazzo di Giustizia le  bocche sono cucite. Un armistizio dopo la tempesta. Stamane pare  che Patanè abbia avuto un lungo colloquio ""chiarificatore""  con il procuratore generale Agrifoglio. Ma sono soprattutto le  dichiarazioni del presidente nel processo Chinnici, Meli, che  continuano a far discutere.",03 agosto 1984,https://ricerca.repubblica.it/repubblica/archivio/repubblica/1984/08/03/per-il-caso-patane-lunedi-incontro.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Giannini: Punta Perotti andrà giù poi riqualificheremo tutta l' area,"«Mi hanno proposto di accettare una sfida e io l' ho fatto  volentieri». Dopo nove anni trascorsi a combattere in prima  linea contro il centrodestra, Giovanni Giannini, avvocato ed  esponente dei Ds, è adesso al timone di due settori che  costituiscono da sempre un nervo scoperto dell' ammininstrazione  comunale. Michele Emiliano gli ha infatti affidato la delega al  Patrimonio e all' Edilizia residenziale pubblica. Cioè un  bel mucchio di grattacapi. Avvocato Giannini, perché parla  di sfida? «Per le problematiche che devono affrontare  Patrimonio ed Erp sono considerati da sempre due settori  difficili. Si va da questioni di carattere generale alla  necessità di dare risposte soddisfacenti alla domanda di  alloggi delle fasce più deboli della popolazione, degli  studenti fuori sede e anche degli immigrati. Per non parlare,  poi, delle occupazioni abusive, della morosità e della  manutenzione degli alloggi comunali. In questi anni le risposte  dell' amministrazione comunale non sempre hanno soddisfatto le  aspettative e i bisogni dei cittadini». Ha già in  mente qualche provvedimento da adottare in tempi brevi? «La  prima cosa che proporrò alla giunta, che come dice il  sindaco deve lavorare collegialmente, è l' accorpamento  delle ripartizioni Patrimonio ed Erp nella sede del palazzo di  piazza del Ferrarese, ove possibile. è un segnale di  inversione di tendenza rispetto ad un passato in cui era evidente  lo scollamento fra le due ripartizioni, che a mio giudizio  determinerà un rinnovato entusiasmo nei dipendenti,  producendo un approccio di apertura e di disponibilità al  confronto con la gente. Senza contare un risparmio di circa 50  mila euro l' anno». Ha già fatto una stima della  morosità negli alloggi comunali? «Ho già  chiesto ai tecnici e ai dirigenti della ripartizione un  monitoraggio completo e analitico della morosità, dell'  occupazione senza titolo e degli interventi di manutenzione  straordinaria. Sto approfondendo gli aspetti riguardanti il  rapporto fra Comune e Asl per definire l' apertura di un  poliambulatorio nel centro direzionale di Japigia. Voglio  definire in tempi ragionevolmente brevi la questione del centro  pluriuso di Catino, la gestione dello stadio San Nicola e l'  acquisto dal Demanio di Palazzo San Michele, a Bari vecchia,  attualmente occupato da alcune associazioni. Verificherò  se è possibile assegnare gli alloggi che dovessero  liberarsi nel corso dell' anno a casi umani urgenti e costruire  nuove case parcheggio. Con l' Acquedotto pugliese cercherò  poi di trovare un accordo per la volturazione dei contratti di  locazione per eliminare il rischio di sospensione generalizzata  dell' erogazione di acqua in caso di morosità». Lei  ha parlato dello stadio San Nicola. Così com' è  rischia di diventare un buco nero nel bilancio comunale. Ha  già un' idea per la gestione? «Il consiglio comunale  si è già espresso per la polifunzionalità  della struttura. Dobbiamo adesso definirla con una convenzione  con i privati eventualmente interessati, compresa l' As  Bari». Si è già reso conto di quanta gente  attende da anni l' assegnazione di un alloggio comunale?  «C' è una graduatoria di 12 mila persone. Dobbiamo  accelerare i tempi di definizione. Quello che però mi sta  di più a cuore è mettere a punto una politica della  casa. Dobbiamo rispondere alle esigenze di una città  universitaria e multietnica, dove la domanda di assegnazione di  alloggi popolari è in continuo aumento. Tutto questo,  ovviamente, passa attraverso sinergie fra Comune, Regione ed  università, soprattutto quando si tratta di trovare le  risorse. Ci muoviamo a 360 gradi. Per esempio, stiamo  approfondendo gli aspetti per l' acquisto dell' area ex Stanic,  stranamente scomparsa dal bilancio di previsione, e dell' ex  caserma Rossani». La gestione del patrimonio è una  delle palle al piede delle amministrazioni pubbliche. In alcune  realtà sono state adottate decisioni che hanno invertito  la tendenza. Che cosa ha in mente di fare a Bari? «è  fuor di dubbio che dobbiamo razionalizzare l' uso del patrimonio.  Il punto di partenza potrebbe essere la verifica delle posizioni  contrattuali dei singoli immobili di proprietà comunale.  In altre città si è fatto ricorso alle  sponsorizzazioni, grazie alle quali è stato possibile  recuperare gli immobili. Vedremo se è una strada  percorribile anche da noi. Penso poi di assegnare alle  associazioni di volontariato gli alloggi requisiti in processi di  mafia». Nel patrimonio del Comune ci sono anche i palazzi  di Punta Perotti. «Per quanto mi riguarda il percorso  è già definito. I palazzi sono stati dichiarati  abusivi da una sentenza della Corte di Cassazione: dobbiamo  demolirli e a varare un piano di riqualificazione di tutta l'  area fino a San Giorgio, coinvolgendo i privati. Penso che ci si  potrebbe muovere con lo stesso spirito che ha ispirato la  riqualificazione di Mungivacca». In che senso? «In  quel piano di riqualificazione, che il centrosinistra impose al  centrodestra, si consente agli imprenditori di realizzare utili  agendo nell' interesse collettivo». 4.continua",10 agosto 2004,https://ricerca.repubblica.it/repubblica/archivio/repubblica/2004/08/10/giannini-punta-perotti-andra-giu-poi-riqualificheremo.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Rotondo smentisce Cuffaro,"Il presidente della Regione, Salvatore Cuffaro, è sempre  più nei guai. Due suoi ex fedelissimi, l' imprenditore  Michele Aiello e l' ex consigliere dell' Udc di Bagheria, Roberto  Rotondo, confermano che Cuffaro era in possesso di notizie  riservate della Procura della Repubblica e le avrebbe passate  proprio a loro. Il governatore nega e respinge ogni accusa.  «Non ho avuto informazioni riservate e quindi non le ho  neanche passate ad altri, né tantomeno ho favorito Aiello  nella sua attività di imprenditore sanitario». Ma a  smentirlo sono proprio Aiello e Rotondo. Sono questi, per ora,  gli assi nella manica dei magistrati che stanno conducendo l'  intricatissima inchiesta su mafia, politica e talpe in Procura.  Si tratta di due episodi che, secondo l' accusa, provano che  Cuffaro in queste inchieste è pienamente coinvolto. Che  cosa hanno detto Aiello e Rotondo? Nell' ultimo interrogatorio,  ancora secretato, l' imprenditore Michele Aiello (in cella dal  novembre scorso assieme alle due talpe finora individuate, i  marescialli Giuseppe Ciuro e Giorgio Riolo, raggiunti poi in  carcere dal radiologo Aldo Carcione e dal maresciallo-deputato  Antonio Borzacchelli) ha raccontato che alcuni giorni prima del  suo arresto ebbe un incontro quasi clandestino con il presidente  della Regione Cuffaro, che da mesi aveva interrotto con lui ogni  rapporto e che avrebbe comunicato con Aiello attraverso Roberto  Rotondo. Un incontro avvenuto in un negozio di abbigliamento di  corso Butera, a Bagheria - racconta Aiello - dove i due avrebbero  discusso di argomenti delicati. Quali? «L' inchiesta sulle  talpe e le vicende legate all' attività della mia  clinica», ha risposto Aiello ai magistrati. L' altro ieri,  interrogato per sei ore dal procuratore Pietro Grasso, dall'  aggiunto Giuseppe Pignatone e dai sostituti Michele Prestipino,  Maurizio De Lucia e Antonino Di Matteo, Cuffaro ha confermato l'  incontro ma ha negato di aver parlato con Aiello di «talpe  e affari». Si è trattato di un incontro casuale,  avrebbe detto Cuffaro, «ma nulla di illegale». Ma  perché Aiello avrebbe dovuto raccontare un fatto non vero?  Questo il primo interrogativo. L' altro è di appena 48 ore  fa, quando, a conclusione dell' interminabile interrogatorio di  Cuffaro, Roberto Rotondo (anche lui indagato) è stato  convocato in Procura e interrogato. è entrato nella stanza  dei magistrati subito dopo l' uscita di Cuffaro. E ha raccontato  che la notizia dell' iscrizione nel registro degli indagati di  Aiello, Ciuro e Riolo la ebbe proprio da Cuffaro. Una notizia di  cui si ha traccia in una conversazione del 20 ottobre scorso tra  Aiello, Carcione e Ciuro, intercettata dai carabinieri sulla  «rete riservata». In quella conversazione Aiello  riferisce a Carcione e Ciuro di avere appreso da Rotondo che c'  era un' indagine nei loro confronti. Aiello riferisce che a  dirglielo è stato Roberto Rotondo, che lo avrebbe appreso  da Cuffaro, appena rientrato da Roma. L' altro ieri, quando i  magistrati hanno chiesto a Rotondo se è vero che Cuffaro  gli passò quella notizia supersegreta, Rotondo ha risposto  di sì. Ma Cuffaro ha continuato a negare, sostenendo che  quel giorno non era stato a Roma e che lui con talpe e affari non  ha nulla a che spartire. Oggi intanto, mentre è atteso il  verdetto della Cassazione sull' istanza di scarcerazione di Mimmo  Miceli, i magistrati interrogheranno Borzacchelli.",11 febbraio 2004,https://ricerca.repubblica.it/repubblica/archivio/repubblica/2004/02/11/rotondo-smentisce-cuffaro.pa_038rotondo.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
L' ALLARME DELL' ANTIMAFIA 'NAPOLI ORMAI E' FUORILEGGE',"NAPOLI Più di trecento amministratori pubblici imputati di  reati (dall' interesse privato in atto d' ufficio al falso e al  peculato), sessantuno comuni sottoposti ad indagine giudiziaria,  trenta inchieste aperte dalla procura della Corte dei Conti: sono  solo alcune delle cifre della situazione dell' ordine pubblico a  Napoli, riassunte nella relazione approvata ieri dalla  commissione Antimafia. Il quadro è davvero impressionante.  Il numero degli omicidi è in vertiginosa crescita: 130  nell' 87, 171 nell' 88, 65 nei primi quattro mesi di quest' anno.  I delitti sono opera dei 65 clan (di cui 23 nel solo capoluogo)  che si contendono l' egemonia sul territorio. Il processo di  autonomia dei vari gruppi camorristici ha determinato un  ridimensionamento dei legami con le famiglie siciliane, mentre ha  provocato una forte espansione al commercio di eroina e cocaina:  infatti i tossicodipendenti schedati sono tredicimila. L'  economia malavitosa è alimentata anche dal toto-nero e dal  lotto clandestino. I 176 miliardi incassati nell' 87 dalle  ricevitorie di Stato sono pari, secondo i carabinieri, alla  metà del fatturato di quelle attività clandestine.  Il senso del dovere verso la Repubblica Va ripristinato sostiene  l' Antimafia il senso del dovere verso la Repubblica e le sue  leggi: nei funzionari dello Stato, negli amministratori, negli  uomini politici, nei partiti. Deve essere imposta, secondo i  commissari, una nuova moralità nei rapporti pubblici.  Occorre anche un' iniziativa politica, economica e sociale per l'  incremento dell' attività produttiva, per l' impostazione  e la soluzione dei grandi problemi che affliggono l' area  metropolitana. Nella relazione vengono a galla numerosi elementi  inquietanti sulla funzionalità delle strutture dello  Stato. Dall' audizione di rappresentanti della magistratura,  scrivono i commissari, è emersa una sostanziale  inadeguatezza di mezzi, strutture e personale in relazione alle  articolazioni ed alla gravità del movimento criminale.  Tutte le forze di polizia hanno però riferito di essere  munite di personale e mezzi adeguati. Ma il rapporto tra polizia  e magistratura non risulta essere buono, e resta alta la tensione  tra giudici e avvocati. La commissione chiederà che venga  fatta luce sull' eccessivo numero di arresti domiciliari. E'  già stata decisa, a questo proposito, l' apertura di un'  indagine. La commissione intende anche capire perchè,  mentre i rappresentanti delle forze di polizia hanno sostenuto di  avere mezzi sufficienti, intere parti del territorio sono  assolutamente prive del controllo dello Stato, permettendo  infiltrazioni camorristiche nel potere politico e nella pubblica  amministrazione. Ritorna così la denuncia della questione  legata agli appalti e ai subappalti per la realizzazione di opere  pubbliche. In ambito regionale ci sono da gestire i trentamila  miliardi per la ricostruzione delle aree terremotate, a cui si  aggiungono i sessantamila miliardi per la realizzazione del piano  triennale approvato dalla Regione. Parte della relazione dell'  Antimafia è occupata dalla questione dei rapporti tra  criminalità organizzata e mondo dell' impresa, che genera  flussi di denaro al di fuori del sistema delle banche. Non a caso  le finanziarie proliferano, ogni giorno nascono nuove  società di leasing e di factoring che riciclano il denaro  liquido ricavato con le estorsioni. Altri aspetti inquietanti  della relazione. Personaggi della camorra siedono in alcuni  consigli comunali; ad Ercolano e Acerra è già  cominciata l' indagine dell' Alto commissario per la lotta alla  mafia, mentre è già stato chiesto l' accesso in un  terzo comune, Sant' Antimo. Due consiglieri uccisi ad Afragola Ad  Afragola sono stati uccisi due consiglieri comunali; a Sant'  Antonio Abate sono stati denunciati avvertimenti mafiosi ad  amministratori locali per l' affidamento di appalti. A Casandrino  sono imputati del reato di associazione a delinquere di stampo  mafioso esponenti politici locali e pubblici amministratori. Il  documento discusso ieri verrà integrato in base ad alcune  osservazioni fatte dal liberale De Lorenzo, dal dc Capuzzo, dal  comunista Imposimato e da Maurizio Calvi, vicepresidente  socialista della Commissione. Quest' ultimo ha dichiarato: C'  è qualche divergenza nella commissione tra alcuni, come il  sottoscritto, e il presidente Gerardo Chiaromonte. Sempre Calvi  ha chiesto la istituzione di due nuove commissioni d' inchiesta.  La prima dovrebbe indagare sul funzionamento delle autonomie  locali; la seconda si dovrebbe occupare dei gruppi finanziari al  di fuori del controllo del sistema bancario. Sul caso Napoli  è in programma, per martedì prossimo, l' audizione  dell' Alto commissario Domenico Sica.",13 luglio 1989,https://ricerca.repubblica.it/repubblica/archivio/repubblica/1989/07/13/allarme-dell-antimafia-napoli-ormai.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Carte del Cinquecento per raccontare l' Africa,"Terzo weekend attraverso i siti storici della città e i  luoghi che celebrano i morti di mafia per ""Palermo apre le  porte"". Sono 37 i monumenti che sarà possibile visitare  oggi dalle 9 alle 13, domani dalle 9 alle 13 e dalle 15,30 alle  18,30 e domenica dalle 9 alle 13, attraverso gli otto itinerari  previsti. Tra questi spicca il percorso che accompagnerà  scolaresche e visitatori attraverso Villa Niscemi, Villa  Bordonaro ai Colli e la fabbrica Sigma nuova dell' imprenditore  Libero Grassi, ucciso dalla mafia perché si opponeva al  pizzo. I percorsi del prossimo fine settimana saranno incentrati  sul tema della legalità.",18 maggio 2007,https://ricerca.repubblica.it/repubblica/archivio/repubblica/2007/05/18/carte-del-cinquecento-per-raccontare-africa.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
I palazzi chiusi della politica,"FINO a pochi anni fa quello che accadeva nei palazzi del potere,  nel bene e nel male, suscitava interesse e provocava, secondo i  casi, reazioni diverse. A mantenere vivo il collegamento ci  pensava il reticolo associativo dei partiti e delle  organizzazioni collaterali presenti, a vario titolo, nel  territorio. Era un modo per comunicare ma anche per recepire  istanze e bisogni. Adesso della vita politica che si svolge nelle  varie sedi rappresentative, se non fosse per i giornali e per i  notiziari della rai e della televisione, si saprebbe ben poco. Ma  questo mutamento, per quanto rilevante, non ha provocato  apparentemente nessun trauma tra la gente, alla quale, almeno  nella stragrande maggioranza, di quello che accade nel mondo  della politica non sembra importare più di tanto. L'  interesse dei cittadini ritorna solo in occasione di grandi  eventi, come la pace e la guerra, i fenomeni migratori e il  terrorismo, o a motivo dei problemi economici, ma, in questo  caso, solo quando essi toccano direttamente le loro tasche,  quando affrontano cioè i temi riguardanti i tributi da  pagare, gli stipendi da erogare e le pensioni da  distribuire.Che cosa è accaduto? Non si sa con esattezza. Massimo Fini  nel suo ""Sudditi"" (Marsilio) rileva: quello che possiamo dire  è che da anni ormai il flusso del consenso non va  più dal basso verso l' alto, come vorrebbe la teoria  democratica, ma dall' alto verso il basso. Per essere più  chiari: non sono i governati a orientare i governanti, ma i  governanti a condizionare i governati. Si è rovesciato in  questo modo - per ripetere quanto va sostenendo Giovanni Sartori  - l' ideale democratico. Se le cose stanno così diventa  difficile parlare di partecipazione, di controllo dal basso e di  trasparenza che del sistema parlamentare sono stati considerati  nel passato aspetti qualificanti. Uno stravolgimento che è  visibile, e da tempo, specialmente in Sicilia. Consideriamo le  vicende di queste ultime settimane. Mentre in sede nazionale si  discute su come scongiurare l' ulteriore lievitazione dei conti  pubblici e il governo cerca di scaricare su gli Enti locali parte  o gran parte della manovra economica, suscitando nel Paese vivaci  reazioni, su che cosa si concentra il lavoro parlamentare all'  Assemblea regionale? Per nulla scossi da quanto accade a Roma, i  novanta di Sala d' Ercole hanno orientato tutti i loro sforzi non  sulla crisi economica nazionale, come sarebbe stato logico  aspettarsi, o tanto meno sui buchi del bilancio della stessa  Regione, che si accresceranno ovviamente dopo la manovra  correttiva del governo centrale, ma... su un progetto di riforma  elettorale. Come mai si stia affrontando questo tema adesso e,  per giunta, con carattere d' urgenza resta un mistero. Si possono  fare naturalmente diverse illazioni, ma ufficialmente non c'  è una spiegazione. Si è deciso così e basta.  Nell' isola i tempi della politica da sempre sono scanditi da  lunghe attese e da improvvise fiammate. Anche questa volta, dopo  un lungo letargo, l' Assemblea regionale si è svegliata e  si è messa a discutere e vivacemente su come innovare i  meccanismi di selezione cioè su come garantire  ulteriormente il mantenimento del sistema senza mettere a rischio  l' attuale rapporto di forza tra le coalizioni. In particolare,  un articolo della legge in discussione salvaguarda questo  aspetto, quello concernente la esclusione dei partiti che, nelle  elezioni, non superano lo sbarramento del 5 per cento. E' una  proposta fortemente selettiva che si vuole imporre anche nei  comuni e nelle province. I partiti minori, decisamente  penalizzati, si sono ovviamente ribellati. La maggioranza ha  prima insistito nel portare avanti il provvedimento di riforma,  poi ha avuto un ripensamento e ha rinviato l' approvazione della  legge alla prossima settimana. Il che non esclude un ulteriore  slittamento a settembre. E' vero che alcuni raggruppamenti  partitici esistenti nell' Assemblea sono difficili da definire e  tanto meno da giustificare, poiché legati agli interessi  personali di notabili «in libera uscita», ma che  senso avrebbe, dal punto di vista della partecipazione  democratica (anche nel contesto del tanto propagandato  federalismo) una limitazione della rappresentanza, come paventa  adesso questo progetto di riforma? In ogni caso la piaga della  frantumazione della politica, che pur esiste, va combattuta  modificando le regole di selezione o non piuttosto cambiando la  cultura politica rinvigorendo motivazioni e valori? In  realtà il mondo politico, nel Paese e specialmente nell'  Isola, si muove senza alcun rapporto con la comunità e in  barba agli stessi ideali ufficialmente professati. Si è  creata così nei fatti una scissione che nessuno riesce  più a controllare. Mentre si concludevano, nei giorni  scorsi, le cerimonie in ricordo della strage di via d' Amelio e  il mondo ufficiale della politica, guidato dal presidente del  Senato, celebrava, con in testa il presidente della Regione, il  grande impegno dello Stato contro la mafia, andavano in fumo nel  corleonese tredici ettari sottratti ai boss e coltivati adesso a  grano dalla cooperativa Placido Rizzotto. Che cosa è  stato? Una spiacevole coincidenza o un esempio, uno dei tanti,  della dissociazione tra la «retorica di regime» e la  realtà, con le sue regole non scritte e le sue pubbliche  arroganze?",25 luglio 2004,https://ricerca.repubblica.it/repubblica/archivio/repubblica/2004/07/25/palazzi-chiusi-della-politica.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
le lettere,"Dossier Mancuso e legge Cirami Massimo Puleo Il ""dossier Mancuso""  sui presunti condizionamenti dell' onorevole Previti sull'  operato del premier è stato giudicato ""irricevibile""  tecnicamente parlando dalla Camera. Ora ci aspetteremmo  altrettanto moralmente parlando per la legge Cirami. Non togliete  poteri ai sindaci Leandro Janni Caltanissetta Afferma Giusto  Catania, segretario regionale di Rifondazione comunista:  «Alla mafia è sufficiente controllare un assessore  per tenere in scacco un intero Comune. Se poi, come a  Pantelleria, il referente mafioso è il sindaco, mi pare  che non ci sia molto da fare. Dobbiamo togliere potere ai  sindaci». Nel mondo confuso e disperso nel quale abitiamo,  da un po' di tempo, mi rendo conto che le uniche voci che  riescono a emergere con una certa perentorietà, con una  certa efficacia comunicativa, sono quelle prive di dubbi, di  incertezze. Uno dei campioni di tale filosofia, abilità,  destrezza, mi pare il segretario siciliano di Rifondazione  comunista. Con assoluta fiducia nella politica e immediato  riscontro nei mass media, egli infatti comunica di volta in volta  le proprie essenziali, fondamentali ricette per la soluzione dei  problemi che ci assillano. Ultima, in ordine di tempo, quella sul  rapporto tra mafia e amministratori comunali. Complimenti. I  cambiamenti negli enti musicali Giuseppe Lombardo Palermo  Cambiamenti politici e mutamenti nella direzione e conduzione di  istituzioni culturali, musicali e teatrali? Sembra che la estrema  politicizzazione, che ha sempre contraddistinto la vita culturale  in Italia, metta ancora a segno i suoi colpi anche qui da noi.  Liquidata, con rapidità, la gestione Giambrone-Betta, la  Fondazione del Teatro Massimo è passata in mani nuove,  sotto un' etichetta politica di destra, che, per lo meno ad  avviso di chi scrive, non sembra potersi sempre applicare al  nuovo sovrintendente e al nuovo direttore artistico. Claudio  Desderi e Roberto Pagano non risulta che militassero in  formazioni politiche ben individuate: piuttosto, si deve  osservare come il baritono toscano, cantante e musicista  intelligente, non corrisponde certo alla figura di musicista o  musicologo che avremmo auspicato per sì tanto teatro,  mentre Roberto Pagano appare troppo carico della lunga esperienza  realizzata alla testa dell' Orchestra Sinfonica Siciliana per  oltre un ventennio, per iniziare una nuova attività nello  più specifico settore del teatro lirico. Molti si  aspettano da tale nomina un' operazione di restaurazione rispetto  alle innovazioni della coppia Giambrone-Betta: desideri o timori  possibilmente infondati, ma frutto appunto della attribuzione di  etichette di parte alle vicende culturali. Tutto questo, mentre  sul versante della prosa, si assiste a uno strano avvicinamento  tra Cecchi e Carriglio, distanti, fino a poco tempo fa, anni  luce. Misteri siciliani? Ci auguriamo che le cose non si mettano  male per la vita artistica, tanto contraddittoria per un certo  verso, della nostra regione. Gli spettacoli di Villa Trabia  Attilio Lo Rito, Michela Gramignano, Pietro Galioto Marina  Fecarotta, Ilenia Gramaglia, Giuliana Naccari, Giuseppa Marina  Palermo Siamo un gruppo di abitanti di alcuni edifici che  circondano villa Trabia. Da quando nella villa si tengono gli  spettacoli, non abbiamo più pace. Se è vero che  viene rispettato il limite della mezzanotte per la durata dei  concerti e degli altri spettacoli, è insopportabile il  livello dei decibel, sia nel corso delle esibizioni che durante  le prove (a volte cominciano alle 16, saranno autorizzate?). Ben  vengano le manifestazioni culturali, ma c' è da chiedersi  se villa Trabia, così vicina all' abitato cittadino, sia  sede adatta. In ogni caso, bisogna tenere conto del grave  disturbo arrecato a chi risiede nella zona (soprattutto bambini  piccoli e anziani esasperati), senza contare che nell' area  ricade anche una clinica, ai cui pazienti dovrebbe essere  garantito il silenzio. A proposito del metro-tram Mario La Rocca  Palermo Leggo su ""Repubblica"" del 17 settembre un interessante  aggiornamento sulla questione del cosiddetto metro-tram e sulle  connesse previsioni circa un possibile completamento del sistema  ferrato per il trasporto di massa a Palermo. Già il fatto  che si ritorni nell' alveo di un «ragionamento multimodale  per la città», restringendo il campo sulle soluzioni  coerenti con l' esistente e con il suo sviluppo possibile,  rappresenta un evento assolutamente positivo. L' idea di chiudere  in sotterranea il semianello ferroviario fermo a Giachery, mi sia  consentito richiamarlo, non è nuova; essa data dal 1990  (mondiali di calcio) e, per la verità, individuava allora  un percorso di chiusura di più ampio respiro: Ucciardone,  corso Scinà, piazza Sturzo, via Roma, Stazione Centrale,  con risalita in superficie e collegamento agli impianti  ferroviari della Chiovara. L' anello ferrato cittadino, in tal  modo (e con una previsione di spesa non dissimile da quella che  attualmente si legge) avrebbe abbracciato l' intero inviluppo  urbano centrale, collegandosi funzionalmente con il ""passante""  lato monte, oggi in fase di graduale raddoppio fino a Carini. Se  a questa visione si aggiunge l' inesplorata (almeno fino ai  giorni nostri) possibilità di integrare funzionalmente la  progettata linea tramviaria Leonardo da Vinci con il sistema  ferroviario, attraverso una fattibile ""rampa di servizio"" a  Notarbartolo-Cimarosa; e se a questo si aggiunge la stessa  operazione di intercambio per la linea Acqua dei Corsari su  Giulio Cesare Fs, ecco profilarsi un sistema binodale a completo  servizio, in senso ""radicale"" e in senso ""circolare"", della  città. Ma non sono cose nuove: solo che non si sono mai  affrontate con coerenza e al di fuori del conflitto politico  nella città. Mi lascia, invece, perplesso l' idea di un  ramo di risalita Giachery-Lolli perché, intanto, risulta  ridondante nel suo parallelismo a breve raggio con il ramo  Notarbartolo-Giachery, rispetto all' esigenza di cogliere  più ampi flussi origine destinazione nell' intero tessuto  urbano. Ma, oltretutto, Lolli è oggi un nome non  significante in quanto individua una tratta sotterranea attorno  alla quale appare difficile l' inserimento dell' anello di  ritorno, alla quota dell' attuale linea. Ma bisogna finalmente  riflettere e discutere per il meglio delle soluzioni. A fianco di  tutto ciò (che è, poi, una logica valorizzazione  delle potenzialità già esistenti) si pone la  scelta, secondo una logica di servizio diversa, della  metropolitana passante centrale, leggera o meno che sia; anch'  essa non va discussa in base a motivazioni di ordine politico o  di pura politica degli investimenti. Va, invece, affrontato l'  argomento studiando il traffico integrato e integrabile nella  città e rispetto alle sue propaggini estreme,  nonché rispetto al tipo di programmazione dei trasporti  che si vuole fare. Mio padre Ficalora ucciso dalla mafia Tiziana  Ficalora Palermo Tempo fa ho letto un libro di Claudio Fava, ""Nel  nome del padre"". è stato tremendo, era come se raccontasse  la mia storia, la mia sofferenza. Una frase mi è rimasta  impressa: «Ciò che è terribile non è  morire. è finire, rassegnarsi, tacere, parlar d' altro.  Noi non lo abbiamo fatto». Mia madre, io, mio fratello non  lo abbiamo fatto. Dieci anni da quella notte terribile. Il mio  ultimo ricordo è quello di un padre sorridente, ignaro,  che mi parla di qualcosa da fare per il giorno dopo. Oggi  è la memoria di un uomo libero, onesto, buono, che mi ha  insegnato a vivere, a pensare. Il cammino, in questi dieci anni,  è stato doloroso: solitudine, umiliazioni, rabbia,  impotenza. Ma sempre ciò che ci ha dato la forza di andare  avanti è stata la assoluta consapevolezza di lottare per  una giusta causa. A mio padre è stata ora restituita la  dignità morale che gli spettava. A lui, alla magistratura,  a chi ha creduto in noi: grazie. Sono preoccupato per l' addio di  Marino Bruno Cesareo Siena Sono candidato a trapianto di fegato e  ho optato per l' Ismett di Palermo per le qualità non solo  professionali del professore Marino. Ho già sperimentato  direttamente la disponibilità e l' alto livello di  qualificazione conseguito da tutto il personale sanitario dell'  istituto. Ora vengo a sapere che il professore Marino si è  dimesso dall' Ismett. Non nascondo adesso di essere davvero  preoccupato. Gli aiuti dei pescatori alle carrette del mare  Fulvio Vassallo Paleologo Palermo Mentre decine di cadaveri di  migranti senza nome si arenano sulle coste della Sicilia  meridionale, dopo l' intensificarsi delle politiche di blocco dei  flussi migratori nel nostro paese, continua a Modica l' indagine  della magistratura sui pescatori del Chico di Portopalo,  «rei» di avere prestato soccorso in mare a una  imbarcazione di clandestini in procinto di affondare. Malgrado il  tribunale del riesame abbia ordinato il dissequestro del mezzo,  dopo due settimane di fermo, accogliendo in pieno le motivazioni  presentate dalla difesa dei pescatori, non vi è stato  ancora alcun proscioglimento e la Procura di Modica sembrerebbe  orientata a chiedere ancora il rinvio a giudizio davanti al  giudice dell' udienza preliminare. I pescatori continuano  così a lavorare, dopo avere subito gravissime perdite  economiche, anche per il furto degli attrezzi mentre il loro  mezzo era sotto sequestro, con una pesante ipoteca sul loro  futuro. Nel caso in cui il processo a carico dei pescatori di  Portopalo dovesse proseguire, saremo accanto, con manifestazioni  e altre iniziative concrete, a chi è  «colpevole» soltanto di avere salvato delle vite in  mare. San Patrignano non compra il faro Ufficio stampa  Comunità San Patrignano In merito alle notizie riguardo a  un presunto interessamento della comunità di San  Patrignano al Faro di Marettimo teniamo a precisare che si tratta  di un' informazione totalmente fantasiosa e priva di fondamento.  Abbiamo appreso dell' esistenza di questo faro e della sua  possibile cessione solo dagli articoli in questione.",28 settembre 2002,https://ricerca.repubblica.it/repubblica/archivio/repubblica/2002/09/28/le-lettere.pa_047le.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Mennular femmina scortese,"Sicilia, 1963. In un piccolo paese chiamato Roccacolomba e che  possiamo immaginare aggrappato alle Madonie, un paese con i tetti  dipinti e le volute barocche sulle facciate, muore la Mennulara  (Mennulara sta per raccoglitrice di mandorle). Su di lei, in  paese, circolano giudizi liquidatori: «Quella di male  azioni tante ne aveva fatte che si meritava di morire  ammazzata». Ma la Mennulara, che da bracciante povera era  diventata amministratrice dei beni e della vita stessa di una  famiglia di arricchiti, non finisce sotto il piombo di un killer,  non ce n' è bisogno: «Il suo proprio veleno le  risaliva dalle budella e l' affogò». La storia della  Mennulara, personaggio di istintiva ma anche misurata potenza  viscerale e non così fosca come lasciano immaginare le  testimonianze di alcuni abitanti di Roccacolomba, è  narrata nel sorprendente romanzo d' esordio di Simonetta Agnello  Hornby (si intitola La Mennulara, Feltrinelli, pagg. 209, euro  14: in libreria da domani). La Agnello non è scrittrice di  professione (è un' avvocatessa palermitana che da trent'  anni vive a Londra), ma ha confezionato un romanzo corale, di  solida ambientazione siciliana - una Sicilia rurale, ma dove  mafia e grandi proprietari guardano con libidine alle  speculazioni fondiarie. Forse difetta sul lato espressivo per il  timore dell' autrice di osare troppo con la lingua, ma il romanzo  ha una corposa architettura, al centro della quale si impone una  figura prorompente, una serva-padrona che arricchisce la galleria  dei ritratti isolani, da Consalvo Uzeda di Francalanza fino a  Salvo Montalbano. Simonetta Agnello viene da una famiglia dell'  aristocrazia palermitana. Abitava di fronte al Politeama e suo  cugino Francesco era intimo di Giuseppe Tomasi di Lampedusa  (insieme a Lucio Piccolo, Francesco Orlando e Gioacchino Lanza),  che però sfuma nei suoi ricordi di adolescente e al quale  si sarà rivolta, bambina, tutt' al più con un  ""Buongiorno, principe"". Famiglia benestante, ma non ricchissima,  aristocrazia baronale. Residenza estiva nelle campagne  agrigentine. Istruttore privato fino agli undici anni, poi il  liceo Garibaldi, quindi Cambridge, dove sua madre, che le parlava  spesso in francese, riteneva indispensabile completare, con l'  inglese, la formazione continentale tipica di un aristocratico  insulare. Simonetta Agnello lasciò il capoluogo siciliano  nel settembre del '63, proprio quando inizia, con la sua morte,  la storia della Mennulara. A Cambridge conobbe l' uomo che  sarebbe diventato suo marito quando lei aveva appena ventun anni,  e che avrebbe seguito negli Stati Uniti, nello Zambia e di nuovo  in Inghilterra, fino, qualche tempo fa, al divorzio. A Londra ha  lavorato come avvocato del Comune, nel settore dei servizi  sociali. Poi ha aperto uno studio che tutela bambini vittime di  violenze e di angherie oppure genitori ai quali viene sottratta  la potestà. I suoi clienti appartengono per lo più  alle comunità musulmane o nere e da due anni la Agnello  è anche presidente di un tribunale, chiamato Educational  Needs, che esamina vertenze esplose dentro la scuola. Il romanzo  è interamente frutto d' invenzione, assicura. Inventata  è Roccacolomba. Inventata la Mennulara, nella quale la  Agnello ricompone i tratti di tante domestiche incontrate e che  ha qualcosa di avvocatesco, forse, nel modo in cui in vita e  persino dopo la morte, pianifica con sapienza i destini della  famiglia Alfallipe cui ha prestato i suoi servizi. Il romanzo  inizia con l' agonia e la fine della donna, che in realtà  si chiama Maria Rosalia Inzerillo. Le sue avventure non sono  narrate in presa diretta: rivivono nei rancori dei compaesani,  che la immaginano «morta mangiata dalla sua ambizione e  avidità»; o, al contrario, nella devozione di quelli  che aveva aiutato. Sono loro gli autori della sua storia. Ma, a  ben vedere, la struttura può essere rovesciata: è  lei che ne determina gli umori e l' andamento stesso della loro  esistenza. La Mennulara ha origini umilissime, suo padre è  un minatore, sua madre una cameriera. Appena adolescente viene  violentata dal figlio di un capomafia e poco dopo entra in casa  Alfallipe come domestica. Gli Alfallipe sono una famiglia che si  è arricchita amministrando il patrimonio di un principe.  Ma hanno sperperato le loro fortune e solo per l' abilità  di Mennù, come la chiamano in casa, non sono finiti sul  lastrico. Era lei che curava le terre, lei che fissava i prezzi  dei prodotti. Ancora lei che brigava perché fossero  dichiarati edificabili dei suoli. La donna programma nei dettagli  più minuti ciò che dovrà accadere dopo la  sua morte. Impone persino il testo di un necrologio che deve  uscire sul giornale e come dovranno svolgersi i funerali. E solo  se, parola per parola, le sue volontà saranno rispettate  ne deriveranno benefici per la famiglia, che altrimenti sarebbero  interdetti. Da viva era lei che distribuiva lauti compensi ai  giovani Alfallipe a patto che questi venissero a visitare la  vecchia madre che, rimasta vedova, si era addirittura trasferita  nella casa della domestica. Ed è sempre lei che, dopo la  morte, fa in modo che vengano recapitate lettere a sua firma con  dettagliate prescrizioni. La reazione in casa Alfallipe è  di sgomento. Da morta Mennù continua a comandare, tenendo  tutti in pugno. Ma in virtù di quali poteri? E con quali  soldi? L' irritazione è incontenibile. I giovani Alfallipe  sono sull' orlo di dilaniarsi e ogni lettera che arriva ha il  potere di risvegliare un grumo di risentimenti inespressi. E poi:  che rapporti aveva instaurato questa donna sgradevole, ma dalla  dedizione infinita, con l' avvocato Orazio Alfallipe, il  capofamiglia morto da alcuni anni? A un certo punto si scopre,  sempre per via di una missiva che sembra giungere dagli inferi,  che in casa è custodita una collezione di vasi antichi di  gran pregio. Ma il rinvenimento è fonte di una serie  infinita di pasticci e occasione di altri litigi. «Femmina  rozza e scortese era», commenta qualcuno. La figura della  Mennulara cresce nel racconto degli abitanti di Roccacolomba. Il  paese trasforma i suoi angoli in una scena teatrale dove è  assordante il brusìo di un coro. Ma chi era, in fondo,  questa «creatura inquieta nel corpo e nell' anima»,  questa donna scontrosa che gli anni avevano imbruttito e reso  quasi asessuata, ignorante, ma con una sublime vocazione all'  imperio? E quali erano, infine, i suoi rapporti con la mafia? La  vita e i misteri di Mennù vengono svelati passo dopo  passo, fino a comporre una sagoma letteraria, un personaggio  controllato e al tempo stesso capace di furore e di durezza, e  persino in grado di intravedere, nel finale, un proprio personale  riscatto attraverso la cultura. Il dominio che impone agli  Alfallipe ha un effetto sociale dirompente, nella Sicilia  immobile di quegli anni. Crea scandalo nell' intera  comunità. Ma questa specie di ribellione delle forze  naturali contro le gerarchie ossidate ha un risvolto tutt' altro  che sovversivo, essendo in fondo la Mennulara un personaggio cupo  nella sua vitalità e dotato di un senso tragico del dovere  e della dedizione, fino ad annichilirsi. Come accade in tanta  parte delle storie siciliane.",19 settembre 2002,https://ricerca.repubblica.it/repubblica/archivio/repubblica/2002/09/19/mennular-femmina-scortese.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Dalla giustizia alle tasse addio buone riforme,"«Su con la vita» fratelli d' Italia, ma l' idea che  nei prossimi cinque anni, se andrà bene, potremo solo  parlar male di Berlusconi e delle gaffe dei suoi ministri e anche  del vuoto dell' opposizione, è di quelle che spengono la  luce del mondo: forse la noia sarà l' arma vincente del  nuovo potere, verrà presto il giorno che solo a nominarlo  la penna cadrà sullo scrittoio, la voce si perderà  in un rassegnato gorgoglio, come del resto anche all' ascolto dei  notiziari dei grandi media che riguardano i soldi degli altri, il  potere degli altri, gli svaghi degli altri, come quello del  finanziere Micheli che se ne va per mare con il suo pianoforte di  lusso e i suoi Picasso su una barca lunga cento metri che fu del  Kaiser di Germania. Dunque affrettiamoci, finché regge la  voglia, a dire due o tre cose sul nuovo potere. La sua  improntitudine, per cominciare. L' altro giorno, nel bel mezzo  della magra rimediata con il G8 di Genova, il capo del governo ha  informato i sudditi di essere pienamente soddisfatto  perché il programma miracolistico dei cento giorni, quello  dell' impegno contratto, nero su bianco, con gli italiani era  già stato realizzato. Insomma la virtualità al  potere. Non una parola, una riflessione sul fatto che questo  rifar l' Italia si inserisce in uno sviluppo continuo che muove  alla protesta milioni di persone e che mette i governi di fronte  all' impotenza a manifestarsi a e celebrarsi. Ma insomma, questo  cambiamento, questo rifacimento della repubblica dove sta? Il  taglio delle tasse è slittato verso un futuro incerto. Da  ciò che si prevede per la devolution, una delle grandi  riforme in cantiere, se le Regioni sfonderanno il tetto per la  sanità, interverrà una addizionale alle tasse sul  reddito, quanto a dire che se la riforma non funzionerà  saremo noi cittadini a pagare. Con l' altra riforma di falso in  bilancio saremo noi azionisti a pagare i furti degli  amministratori. Il governo che fa, dopo quelli che si perdevano  in chiacchiere! Ma a volte il fare, il cambiare possono essere  disastrosi. La riforma della giustizia per dire. Lasciamo stare  le vicende personali giudiziarie del capo del governo: se ne  è parlato per anni senza alcun costrutto e adesso con una  legge che cambia la decorrenza dei termini la questione è  chiusa. Ma non è evidente, non è chiaro che la  rivincita dei potenti messi in gioco da Tangentopoli e dai suoi  procuratori «rossi» è in realtà una  rivincita del potere economico su quello giudiziario che per  breve tempo ha osato alzare la testa? A cosa ha mirato lo  scatenamento generale contro i pentiti, cioè contro lo  strumento più efficace non solo nella lotto contro la  mafia ma anche soprattutto contro la corruzione? Non è  colpa del governo di centrodestra se la congiuntura mondiale  dell' economia e della finanza è in fase di stanca, se  ogni giorno arrivano notizie della cattiva salute dei colossi  industriali ma nella carta delle promesse non c' era anche quella  di una crescita al tre per cento del Pil? E anche questo tema  della crescita continua dovrebbe essere affrontato. Che cosa c'  è dietro questo dogma assurdo di una crescita continua che  con il globalismo si contraddice? Se davvero il mondo  industrializzato delegasse per guadagnare di più tutto il  lavoro alla manodopera sottopagata del Terzo mondo, non sarebbe  una catastrofe? Se arrivasse un computer sul tavolo di ogni  cinese (un miliardo e duecentosessanta milioni) secondo il  desiderio manicomiale di Microsoft, mentre già ora il  pianeta è sommerso dai vuoti gusci di plastica non  biodegradabili, che ne sarebbe del pianeta? E allora come la  mettiamo con la teoria globalistica del mercato sovrano, dell'  economia basata unicamente sul profitto? Anche sul profitto che  ci uccide? I dimostranti anti global saranno confusi, violenti e  responsabili del nuovo terrorismo. Ma quando è, che chi  dirige la danza sull' orlo del vulcano darà delle risposte  convincenti? Quando è che la smetterà di  demonizzare, come teme Cacciari, una intera generazione? Il capo  del nuovo governo è soddisfatto del modo in cui sta  rifacendo l' Italia. Noi un po' meno. In un paese in cui l'  impresa di ridurre le differenze sociali, la marcia alla  povertà di massa che nelle grandi città è  già un fatto compiuto, di conservare quel poco che c'  è di uno Stato sociale per quanto imperfetto è  già più che ardua, si assiste alla direzione in  senso unico di favorire i ricchi e di penalizzare i poveri. Nei  decenni delle lotte sociali è stato creato il sistema  delle cooperative? Diamogli addosso. Nella Italietta dei Savoia e  dei liberali è stata creata una scuola pubblica? Siamo  arrivati a una scuola pubblica dell' obbligo piena di difetti ma  laica e aperta a tutti? Sopportiamola, ma diamo tutti gli aiuti  alla scuola privata di classe e clericale che a giudizio degli  stessi insegnanti cattolici è mediocrissima. Per farne  che? Per legare la classe dirigente di domani agli interessi dei  più forti? Questa non è la politica del fare buone  riforme, ma quella di spartirsi il bottino fin che si può.  Apres moi le déluge, nella interpretazione del globalismo  alla Bush.",14 agosto 2001,https://ricerca.repubblica.it/repubblica/archivio/repubblica/2001/08/14/dalla-giustizia-alle-tasse-addio-buone-riforme.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Il Polo moltiplica gli assessori,"Il ciclone Lombardo torna ad abbattersi su Palazzo d' Orleans.  Nel giorno del vertice di maggioranza, l' Mpa impone alla Cdl un  mezzo stop sulla legge elettorale: il centrodestra può  sbandierare l' accordo sui deputati supplenti (che entreranno  all' Ars al posto dei parlamentari chiamati in giunta) e sugli  assessori junior, delegati dal governatore a seguire i rapporti  con lo Stato e Bruxelles ma anche problemi specifici come quelli  che riguardano le isole minori. Ma finisce nel freezer la norma  che prevede l' abolizione del doppio turno nelle amministrative e  il terzo mandato per sindaci e presidenti della Provincia. Anche  perché il leader autonomista, proprio alla vigilia dell'  incontro con gli alleati, ieri mattina aveva bocciato entrambe le  proposte. Lasciando così aperta la porta di un appoggio a  Francesco Musotto, fuori dai poli, nel caso in cui dovesse  decidere di correre per Palazzo delle Aquile. Il centrodestra  adesso riflette: il coordinatore regionale di An Domenico Nania  ha offerto una mediazione. Che consiste nell' introduzione del  doppio turno di coalizione. Il lodo Nania funzionerebbe  così: al primo turno uno schieramento può proporre  più di un candidato ma è tenuto ad appoggiare in  seconda battuta colui che, fra i contendenti, ha preso più  voti. Una sorta di ""primarie"" istituzionalizzate. Per il  governatore Salvatore Cuffaro e il segretario dell' Udc Saverio  Romano è un possibile punto d' incontro fra le varie  posizioni. Ma Lombardo, sempre lui, frena: «Idea  interessante, ma da approfondire. Queste vicende non si risolvono  con chiacchierate fra non addetti ai lavori». La Cdl riapre  il cantiere. A Palazzo d' Orleans si vedono il governatore, i  segretari della maggioranza e il presidente dell' Ars Gianfranco  Micciché. Nania si presenta con un' insolita tenuta  sportiva, tuta e scarpe da ginnastica, con cui deve incassare  sportivamente la sconfitta del suo partito, che non avrà  la vice presidenza della Regione. Cuffaro annuncia che l'  incarico andrà all' Mpa, segnatamente al segretario  regionale Lino Leanza. Si conclude così un braccio di  ferro cominciato a luglio: Guido Lo Porto dovrà mettere da  canto le sue ambizioni. Prevale la logica ferrea del manuale  Cencelli: poiché l' Udc ha la presidenza della Regione,  Forza Italia quella dell' Ars ed An occupa già la  vicepresidenza del Parlamento con Raffaele Stancanelli, ecco che  l' ultimo posto libero nello scacchiere deve andare ai  lombardiani. Ieri è stato il giorno di Lombardo, che ha  ottenuto anche l' adesione dei vertici della coalizione alla  manifestazione in favore del Ponte sullo Stretto che si  svolgerà il 19 settembre a Roma. Ed è in campo  nazionale che il governo Cuffaro intende giocare la partita  più importante: i leader del centrodestra hanno presentato  una piattaforma di rivendicazioni sui temi dell' energia e delle  infrastrutture: «Il governo Prodi - dice il presidente -  finora si è contraddistinto non per quello che vuole fare  ma per quello che ha deciso di negare alla Sicilia: Ponte,  rigassificatori, termovalorizzatori, collegamenti». Cuffaro  ha sferzato il premier distribuendo copie di un' intervista a  Panorama del 1985 in cui il Professore disse che l' opera avrebbe  portato vantaggi alla Sicilia. Ma sui rigassificatori Cuffaro si  è mostrato più prudente rispetto ad altre volte:  sottolineando che i due impianti siciliani (a Porto Empedocle e  Priolo) dovranno «essere sicuri e avere un vantaggio  economico per il territorio» e aggiungendo che il problema  per ora non si pone: «I quattro rigassificatori cui il  governo nazionale ha dato priorità sorgeranno fuori dall'  Isola», dice ancora il presidente. Anche su questa  posizione non è difficile intravedere un' influenza di  Lombardo, che in mattinata aveva ribadito con forza il no ai  rigassificatori: «Alla Sicilia non servono, a meno che non  si insista a considerarla la pattumiera d' Italia». Per  ora, la realizzazione degli impianti resta al palo. Anche se l'  Enel, nei giorni scorsi, aveva annunciato l' avvio delle  procedure per l' appalto dell' opera di Porto Empedocle.  «Se confermato, sarebbe un gesto irresponsabile»,  attacca Lombardo. L' obiettivo della Cdl è quello di  portare subito in aula la legge sul lavoro (che recepirà  in parte la ""Biagi""), la riforma della formazione professionale e  le norme sui consorzi Asi. Spazio anche alla riforma del  regolamento che prevederà la possibilità, da parte  delle commissioni, di approvare le leggi in sede redigente, con  l' unica facoltà per l' aula di dare il voto finale ai  provvedimenti. Se ne tornerà a parlare il 22 settembre, la  data fissata da Cuffaro per gli stati generali del Polo a  Isolabella. sala d' ercole Una veduta di Sala d' Ercole, l' Ars  tornerà a riunirsi il 12 settembre e dovrà  procedere a dichiarare la sospensione dalla carica di deputato  del forzista Giovanni Mercadante arrestato con l' accusa di  Mafia. Al suo posto entrerà Simona Vicari che è la  prima dei non eletti nella lista di Fi. Tra i provvedimenti che  la maggioranza intende portare in aula c' è quello sul  lavoro",05 settembre 2006,https://ricerca.repubblica.it/repubblica/archivio/repubblica/2006/09/05/il-polo-moltiplica-gli-assessori.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
dove vanno i delusi dal polo,"Dopo un anno dalla strepitosa vittoria del Polo, gli entusiasmi  attorno alla Casa delle libertà sono progressivamente  diminuiti. Ma questo «evento» per quanto sorprendente  non si è tradotto, almeno per il momento, in un aumento  del consenso nei riguardi dell' Ulivo. Le manifestazioni di  protesta di questi mesi per la crisi idrica, per il lavoro che  manca, per i ticket sanitari, per i rincari dei prezzi, per le  tante angustie che pesano sulla comunità, non hanno  coinvolto, neppure marginalmente, le forze del centrosinistra.  Che cosa sta accadendo nella sinistra e nel centro che guarda a  sinistra? Praticamente nulla. Dalla conclusione dell' esperienza  di governo a Roma e alla Regione, l' intera coalizione con le sue  diverse anime è rimasta ferma come pietrificata negli  uomini, nei contenuti, negli slogan. Nessuna scossa traumatica,  nessun rivolgimento interno, nessun tentativo di ripensamento  critico. In queste condizioni il distacco tra una base, sempre  più frustrata e confusa, e la dirigenza, sempre più  imbalsamata nei riti e nelle formule, si è accentuato.  Tutto questo è avvenuto silenziosamente con una  delegittimazione di fatto dei leader, rimasti peraltro dopo la  sconfitta ai loro posti di comando. Un comportamento che si  riscontra nel Paese ma che in Sicilia, dove la sinistra e i  cattolici progressisti sono stati quasi sempre minoranza,  è ancor più presente. E nei rari casi in cui sono  riusciti a conquistare il Palazzo, come nel recente passato, il  successo è stato determinato più che dall' azione  politica svolta dalla debolezza degli avversari. In queste  condizioni dobbiamo pensare che il centrodestra è  destinato a governare oltre la scadenza dell' attuale  legislatura? Dobbiamo rassegnarci a vedere ancora la Sicilia  ridotta a essere, come è avvenuto per anni, un' area di  consenso del potere centrale regolarmente devastata dai soliti  notabili, adesso con qualche distrazione in più? Non ci  sono, allora, spazi di manovra in grado di rendere effettiva l'  alternanza politica nell' Isola e forse neppure nel Paese? Una  inversione di tendenza è sempre possibile, e per questo  dobbiamo batterci. La condizione? La nascita di una nuova  opposizione, che si differenzi nettamente da quella conosciuta,  che presenti una nuova leadership e che rispecchi correttamente  le posizioni e le sensibilità, che si manifestano all'  interno della società civile. Non senza ragione si va  radicando nelle coscienze, almeno quelle delle persone più  attente, una progressiva avversione contro la logica di mercato,  i sussulti finanziari della borsa, la flessibilità nel  lavoro, in una parola contro tutte quelle manifestazioni del  capitalismo sublimate non solo dalla politica liberista del  governo Berlusconi ma anche da buona parte della sinistra in nome  del riformismo e della modernizzazione. E si vanno delineando  contestualmente nei vari ambiti del lavoro, della cultura e dei  servizi, posizioni sempre più rigide in difesa della  sanità pubblica, della scuola statale, del sistema  pensionistico che appaiono minacciati dai confusi disegni del  governo di centrodestra. Ma non è tutto. Si va diffondendo  nell' opinione pubblica, nelle componenti non facilmente  catturabili dall' informazione ufficiale, un crescente stato di  apprensione per le proposte in materia di giustizia fatte dal  governo in questo primo anno di legislatura. Una opposizione che  nasce sia dal sospetto che detti provvedimenti siano stati  pensati per risolvere i problemi giudiziari del presidente del  Consiglio e di alcuni dei suoi collaboratori, sia dalla  convinzione che essi rientrino in un progetto di revisione dello  Stato di diritto nel nostro Paese, che indebolisce di fatto la  lotta alla mafia. Un processo che, in verità, è  iniziato, già prima della vittoria della Casa delle  libertà, e che ha trovato semmai nella Casa delle  libertà accoglienza e condivisione. Noi non sappiamo se  Cosa nostra si sia in questi anni indebolita o meno. Ma siamo  certi che in nome del garantismo e del primato della politica si  è progressivamente ridotta, negli anni dei governi di  centrosinistra, l' attenzione dello Stato contro il potere  malavitoso fino a vanificare parte o gran parte dei successi  conseguiti agli inizi degli anni Novanta. Assumere queste  esigenze che la società civile con modalità diverse  va manifestando e trasformarle in progetto politico è  compito di una opposizione intelligente e credibile che cammini  con i tempi della storia. Ed è quello che ha compreso  Cofferati, ancora per qualche settimana segretario generale della  Cgil. è vero, la politica è fatta di mediazioni e  anche di compromessi, ma viene il momento che essa deve  soprattutto caratterizzarsi per chiarezza programmatica, per  passione e per coerenza nei comportamenti. Ed è quello che  sembra stia accadendo oggi in Italia seppur fuori dai  tradizionali steccati. Per settembre torneranno a riunirsi i  girotondini. è una buona notizia. Si sono dati  appuntamento davanti a Montecitorio dove si discuterà la  legge Cirami sul legittimo sospetto. Uno dei provvedimenti  più contrastati. Sarà una occasione per misurare lo  spessore della protesta, ma anche per verificare i possibili  sbocchi operativi e politici di questo sorprendente movimento.  Anche nell' Isola esiste un movimento d' opinione che, per quanto  frammentato e incerto, sta crescendo, bisognerebbe dargli un'  anima, degli obiettivi e una dirigenza credibile. L' auspicio  è che gli slanci operativi manifestati in questi mesi da  parte di tanti - docenti, sindacalisti, studenti e semplici  cittadini - non restino fatti episodici e meramente emotivi ma  che diano vita a qualcosa di organico e di stabile con una  assunzione di responsabilità dei promotori che vada oltre  la semplice indignazione e protesta.",18 agosto 2002,https://ricerca.repubblica.it/repubblica/archivio/repubblica/2002/08/18/dove-vanno-delusi-dal-polo.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
'QUESTI NON VOTATELI' E ORA IL GIUDICE INDAGA,"PALERMO Il presidente del Coordinamento antimafia Carmine  Mancuso, ed i dirigenti del gruppo sono stati raggiunti da  comunicazione giudiziaria dopo una querela presentata dal  deputato democristiano Giuseppe Avellone. Nei provvedimenti si  ipotizza il reato di diffamazione a mezzo stampa. Il  Coordinamento, alla vigilia delle elezioni politiche dell' 87,  diffuse un documento sugli intrecci tra mafia e politica nel  quale venivano citati alcuni esponenti di partito. Uno di essi  era appunto l' onorevole Avellone, all' epoca senatore uscente  (è stato poi rieletto per la Camera) e sottosegretario  alle Poste. Nel giugno dell' 87 il parlamentare ha querelato il  movimento antimafia. Il manifesto venne presentato l' 11 giugno  dello scorso anno, nove giorni prima della consultazione  elettorale: quattro cartelle presentate come un contributo al  dibattito politico in corso. Questa campagna elettorale  soprattutto a livello locale si diceva all' inizio della nota  è stata caratterizzata da una pressoché totale  assenza, nei comizi e nelle dichiarazioni pubbliche, dei temi  legati alla questione morale ed alla lotta alla mafia. Senza dare  una precisa indicazione di voto, pur criticando le scelte  astensioniste, il Coordinamento invitava gli elettori ad evitare  di votare per quei personaggi della vita politica isolana e  nazionale i cui nomi ricorrono negli atti della Commissione  parlamentare antimafia e nelle pagine degli atti istruttori dei  più eclatanti procedimenti giudiziari contro le trame  mafiose. Nell' atteggiamento complessivo delle forze politiche il  documento individuava la convinzione che nella competizione  elettorale sia poco remunerativo, in termini di afflusso dei  voti, il tema dell' antimafia. A giudizio del Coordinamento  dunque, ignorando le conclusioni della Commissione parlamentare  antimafia, i partiti hanno continuato a mostrarsi incapaci di  liberarsi in tempo di uomini politici discussi nella speranza di  non subire in questo modo contraccolpi elettorali. Una  valutazione generale cui il documento faceva seguire una serie di  episodi e di vicende, con nomi precisi, riportando stralci di  istruttorie giudiziarie ed articoli di stampa. Fra i personaggi  citati, oltre al parlamentare dc Avellone, figuravano anche altri  esponenti politici. Il Coordinamento indicava come uomini da non  votare l' andreottiano Mario D' Acquisto, fedelissimo di Salvo  Lima (anch' egli messo sotto accusa nel documento), l' ex  ministro repubblicano Aristide Gunnella e il deputato dc Luigi  Gioia (fratello dello scomparso onorevole Giovanni).",17 novembre 1988,https://ricerca.repubblica.it/repubblica/archivio/repubblica/1988/11/17/questi-non-votateli-ora-il-giudice-indaga.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Sporchiamoci le mani, battiamo la mafia","BARI - «Sporchiamoci le mani». La voce roca e rotta  dal pianto di don Luigi Ciotti è un urlo di guerra contro  la mafia. Nella tredicesima Giornata della memoria e dell'  impegno in ricordo delle vittime della criminalità  organizzata, il presidente di Libera, la rete di associazioni  antimafia che ha promosso la manifestazione insieme con Avviso  pubblico, chiama tutti alla mobilitazione. Secondo le stime degli  organizzatori, sono arrivati in centomila. Sfilano ordinatamente  sul lungomare di Bari in un tripudio di bandiere di associazioni  di volontariato e striscioni preparati dai ragazzi delle scuole.  Il corteo muove da un luogo simbolo della battaglia per la  legalità condotta dall' amministrazione comunale di Bari:  il parco di Punta Perotti, realizzato a due passi dal mare sui  sette ettari di terreno su cui sorgeva l' ecomostro di cemento  demolito due anni fa, dopo una lunghissima vicenda giudiziaria.  In prima fila ci sono i familiari delle vittime: sono venuti in  400 per dimostrare che anche il dolore più grande  può trasformarsi impegno civile. Il ricordo di coloro che  hanno pagato con la vita la ferma opposizione alla mafia - l'  associazione Libera ne ha contati 705 - è scandito dagli  altoparlanti che ne ripetono i nomi senza sosta. Non mancano i  rappresentanti del mondo politico, ma per un giorno si confondono  fra la folla e rimangono in secondo piano. C' è il  vicepremier Massimo D' Alema, che sottolinea l' importanza della  lotta alla criminalità organizzata. «Dev' essere  condotta attraverso il sequestro dei beni della mafia - dice -  è una grande battaglia culturale, oltre che  giudiziaria». Raggiunge il corteo anche Fausto Bertinotti.  Il presidente della Camera abbraccia don Ciotti, che lo esorta a  non mettersi alla testa del corteo, riservata ai familiari delle  vittime. Bertinotti obbedisce di buon grado. «Don Ciotti -  rileva - ha ragione nel chiedere continuità e coerenza  nella lotta alle mafie ed ha tutte le ragioni per poterle  chiedere, poiché da tempo va costruendo un movimento di  tali proporzioni. Credo che ci sia una domanda forte alla  politica perché si autoriformi, entri in contatto con  questo popolo e ne rappresenti le istanze di cambiamento».  Sfilano anche il ministro dell' Ambiente, Alfonso Pecoraro  Scanio, e il presidente della commissione parlamentare Antimafia,  Francesco Forgione. Ha voluto esserci l' ex procuratore della  Repubblica di Palermo, Gian Carlo Caselli, adesso a Torino.  Intorno a don Ciotti si stringe tutto il mondo politico: anche il  presidente di An, Gianfranco Fini, manda un messaggio di adesione  alla manifestazione. Alla fine il fondatore di Libera sale sul  palco allestito nella piazza della Prefettura, osserva la marea  umana che lo acclama e ringrazia tutti con le lacrime agli occhi.  «Non mi capita sovente di piangere, ma oggi sì,  perché abbiamo dimostrato che si può dire basta e  chiedere allo Stato di fare la sua parte e di dare il contributo  come noi diamo il nostro: sporchiamoci le mani», dice,  mentre risuonano le note di una pianola. Quella del piccolo  Giuseppe Di Matteo, figlio undicenne di un pentito di mafia, il  cui corpo venne sciolto nell' acido.",16 marzo 2008,https://ricerca.repubblica.it/repubblica/archivio/repubblica/2008/03/16/sporchiamoci-le-mani-battiamo-la-mafia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
DURA ARRINGA CONTRO SINDONA 'MALEFICO GENIO DEL POTERE',"MILANO - ""E, infine, due parole su Michele Sindona, il mandante.  Uomo di sinistra intelligenza, che gli ha consentito di spendere  anche in quest' aula impudenti menzogne, con la stessa  facilità con la quale ha speso nella sua vita la moneta  falsa della credibilità di finanziere. Fino ad  avvilupparsi, in prigionia, della sua stessa menzogna. Genio  malefico del potere, incredulo di fronte alla riscoperta degli  uomini veri che si è illuso di travolgere spegnendone la  vita"". Michele Sindona non c' è nel gabbione, e non  ascolta questo tremendo ritratto che l' avvocato Giovanni Dedola  gli dedica. Il rappresentante della famiglia Abrosoli ha finito  la sua arringa: ""Chiedo la dichiarazione di responsabilità  degli imputati"". Un' ora e tre quarti di intervento. Un tempo  troppo breve per sintetizzare lunghi anni di lavoro a fianco  della vedova di Giorgio Ambrosoli, di collaborazione con i  magistrati, di impegno caparbio. ""Dopo tutti questi anni, mi  sembra quasi di dire cose scontate. E devo anche aver dimenticato  qualche capitolo"", si schermisce Dedola raccogliendo le sue  carte. Ma Annalori Ambrosoli, che ha ascoltato dal fondo dell'  aula accanto ai suoi tre figli, ha gli occhi lucidi. Gli stringe  la mano. Lunghi anni, ha ricordato Dedola aprendo il suo  intervento, ""da quando quella notte fra l' 11 e il 12 luglio 1979  ci esplose in faccia la patologia di un sistema. E siamo ad oggi,  per comprendere di quel sistema la torbida psicologia"". Da quando  Giorgio Ambrosoli venne assassinato, ""problemi ci sono stati, a  volte tali da esser visti come insuperabili. Fino allo  scoramento, fino alla voglia insidiosa dell' abbandono"". ""Qui  abbiamo tutto ciò che è stato fatto da quella  notte, dove la fatalistica impotenza di fronte ad uno dei  più emblematici delitti di mafia del nostro tempo,  rischiava di annullare una volontà di capire"". Il rischio  era di non vedere ""l' inquietante retroscena che il sacrificio di  Giorgio Ambrosoli ha consentito di smascherare, fornendo la  chiave interpretativa di anni di mala politica e di mala finanza,  i cui segni ancora oggi sono presenti e di non facile lettura"".  ""Perchè è stato ucciso Ambrosoli? Perchè  Sindona ha ordinato la sua morte? Non ci sono parole migliori di  quelle che lo stesso Ambrosoli scrisse nel suo testamento-lettera  alla moglie: "" indubbio che pagherò a caro prezzo questo  incarico... ricordi la speranza di far politica per il paese e  non per i partiti?"". Era il 1975, non era ancora accaduto niente  di grave. Ma Ambrosoli ne intravedeva i segni"". Ambrosoli,  ricorda Dedola, ""non omologo al sistema"". Diverso non solo dai  suoi avversari, ma anche da un uomo come Enrico Cuccia, che pure  ha patito persecuzioni da parte di Sindona. ""Non sono  commisurabili i due atteggiamenti"", giudica l' avvocato. ""C'  è quel piano di salvataggio, che Ambrosoli valuta subito  come inammissibile. Anche Cuccia lo definisce ""un papocchietto"",  poi però consiglia di rivolgersi a dei bravi avvocati, e  per quattro anni resta dentro al discorso. Ambrosoli è il  terzo incomodo, da eliminare. Sindona capisce che Ambrosoli ha  capito. Che ha capito che i soldi serviti per acquistare la banca  Franklin negli Stati Uniti non erano suoi, che lui è in  contatto con la mafia. Devo minacciare Cuccia, pensa Sindona, e  per provare la veridicità delle minacce uccido Ambrosoli.  Sindona sapeva che Cuccia gli serviva, che doveva restare in  vita"". Ed ecco che entra in scena William Aricò, il  killer. morto tentando di evadere dal carcere: ""Ma davvero non  possiamo coprirlo con la pietà per i morti. Era un  assassino senza sentimenti, che ha ucciso privo della passione,  dell' odio e del rancore di chi lo ha comandato"". Il racconto  preciso e agghiacciante dell' ingaggio del Killer sta, secondo l'  avvocato Dedola, nei nastri dell' intervista che Nino Sindona, il  figlio del banchiere, diede nel marzo ' 83 al giornalista  americano Luigi Di Fonzo. ""Nino Sindona è, per ora, solo  il massimo testimone di questo processo. Siamo convinti che la  sua fuga non durerà a lungo"", profetizza Dedola, convinto  evidentemente che il figlio di Don Michele se la sia cavata a  troppo buon mercato. In quell' intervista Nino ammette che  William Aricò era stato ingaggiato, tramite Robert  Venetucci. ""E fa il tentativo di salvare il padre quando dice che  Aricò era andato oltre il mandato ricevuto uccidendo  Ambrosoli"".",06 dicembre 1985,https://ricerca.repubblica.it/repubblica/archivio/repubblica/1985/12/06/dura-arringa-contro-sindona-malefico-genio-del.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
'LA MIA VITA NON HA PIU' PASSATO',"ROMA - ""Oggi Piero Nava non esiste più. Ho quasi 48 anni  ed è difficile costruire una vita quando non hai  più passato"". Sono le parole di Piero Nava: la sua voce,  attraverso il collegamento telefonico, apre la serata al cinema  Fiamma di Roma per il film di Pasquale Pozzessere Testimone a  rischio dedicato a lui, alla sua storia di testimone dell'  omicidio Livatino. ""Come si è comportato lo Stato?"", gli  chiede il produttore Pietro Valsecchi: ""C' è stata dell'  umanità ma è anche mancata. Non voglio fare  polemica ma ringraziare chi mi è stato vicino, l'  ispettore Nardella, Antonio Manganelli e tutte le persone che mi  hanno protetto. Sono stato un carico pesante. Mi piace come sono  stato presentato dal film. Adesso ho iniziato a uscire dal  tunnel: mancano tre o quattro pennellate per finire la mia vita  che muore e quella che nasce, ma ho fiducia e so che le  pennellate mancanti arriveranno"". Lo rifarebbe?, gli chiede  ancora Valsecchi: ""Sì, il mio gesto è semplice  senso del dovere"". Un lungo applauso saluta la voce di Nava, all'  anteprima organizzata da Micromega, che pubblica sull' ultimo  numero un dibattito col procuratore Giancarlo Caselli sul ruolo  dei pentiti e dei testimoni volontari. In sala c' erano Miriam  Mafai, Sandro Petraglia, Monicelli, il ministro Visco,  Confalonieri, Maselli, Valerio Magrelli, Paolo Flores, Guido  Neppi Modona, Giovanna Melandri, D' Alatri, Marco Risi,  Bernasconi, Guglielmi, Pontecorvo; Pietro Calderoni, autore del  libro L' avventura di un uomo tranquillo da cui è tratto  il film, il regista, lo sceneggiatore Furio Scarpelli e il  protagonista Fabrizio Bentivoglio. Un uomo come tanti. Questo era  Piero Nava prima di assistere, sulla superstrada  Canicattì-Agrigento, la mattina dell' 11 settembre 1990,  all' assassinio di Rosario Livatino, il giudice ragazzino ucciso  dalla mafia agrigentina. Il film inizia dal giorno in cui Nava  (straordinario Bentivoglio), dopo aver visto i killer sparare,  decide di diventare un testimone volontario. ""Da allora"" spiega  Pozzessere ""la sua vita è stravolta. Questo film non vuole  essere un giallo nè un poliziesco, ma il dramma di un uomo  che fino al giugno scorso, quando ha potuto ricominciare una  nuova vita lontano dall' Italia, è stato abbandonato dallo  Stato"". Testimone a rischio copre un arco di tempo di sei anni  durante i quali Nava e la sua famiglia dovranno abbandonare la  loro casa, cambiando diverse residenze. Nel frattempo Nava viene  licenziato dalla sua ditta, perde gli amici, passa il tempo  cucinando e stirando camicie. L' unica persona che gli resta  accanto è l'ispettore Nardella (Claudio Amendola). Scrive  al presidente della Repubblica Cossiga, al ministro dell' Interno  Scotti, ma non ottiene risposta. ""Speravamo che qualcuno almeno  ci dicesse grazie - dice nel film Franca Nava, interpretata da  Margherita Buy - e invece non hanno nemmeno risposto"". Durante  tutto quel tempo la famiglia Nava vive dei propri risparmi. Solo  da poco ha ottenuto un sussidio dallo Stato. ""Grazie a Nava"",  dice Pozzessere, ""i killer di Livatino sono stati condannati all'  ergastolo e con loro anche i mandanti e fiancheggiatori. Fare  questo film ha significato assolvere a un dovere morale nei  confronti di un uomo che ha rinunciato a tutto per il solo fatto  d' essersi comportato da cittadino onesto"".",07 febbraio 1997,https://ricerca.repubblica.it/repubblica/archivio/repubblica/1997/02/07/la-mia-vita-non-ha-piu-passato.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
DOMANI MAY E BRUNET,"ATENE Le residue speranze di arricchire il povero medagliere  azzurro, sono affidate ancora al settore femminile. Ma si  dovrà attendere domani, quando scenderanno in pista e in  pedana le due regine del mezzofondo e del lungo, e cioè  Roberta Brunet, che ieri ha conquistato in tutta scioltezza la  finale dei 5.000 (quarta nella batteria vinta dalla rumena Szabo)  e Fiona May, che ha sofferto più del dovuto la sua  qualificazione. L' italiana solo all' ultimo tentativo, ha  saltato 6,73 metri, vincendo la sua batteria e facendo segnare il  quarto risultato di tutte le qualificazioni. Ma ha scoperto nuove  avversarie capaci di insidiare la sua corsa a medaglia; come la  nigeriana Chioma Ajunwa che ha saltato 7,01 metri, migliore  prestazione mondiale dell' anno.",08 agosto 1997,https://ricerca.repubblica.it/repubblica/archivio/repubblica/1997/08/08/domani-may-brunet.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
'Difende boss si dimetta dall' Antimafia',"«L' onorevole Carmelo Incardona di An (nella foto) deve  immediatamente dimettersi dalla carica di presidente della  commissione regionale antimafia per incompatibilità  politica con la sua professione». Lo sostiene Giusto  Catania, segretario regionale di Rifondazione comunista. Catania  ritiene «imbarazzante la posizione di Incardona, il cui  studio legale risulta associato a quello dell' avvocato Emanuele  Occhipinti, difensore del capomafia di Vittoria, Francesco D'  Agosta. In via Nino Bixio 173, a Vittoria, nel Ragusano, i due  avvocati svolgono la professione nello stesso appartamento,  ricevono negli stessi giorni e alla stessa ora e addirittura  hanno un' unica partita Iva. Sono segnali inquietanti - continua  Catania - che gettano ombre sull' azione di una importante  istituzione preposta alla lotta contro il fenomeno mafioso e  contemporaneamente indeboliscono anni di indagini e battaglie  condotte per la legalità in Sicilia». Francesco D'  Agosta è un boss di primo piano nello scacchiere della  mafia in Sicilia sud - orientale, arrestato nell' ambito dell'  operazione «Mammasantissima» il 25 maggio del 1998,  è stato condannato per associazione mafiosa e per traffico  di stupefacenti. «Questa vicenda - conclude il segretario  di Rifondazione comunista - è emblematica di un  disinteresse complessivo della Casa delle libertà nei  confronti della lotta alla mafia». La replica di Incardona  non si fa attendere: «Non difendo boss e non seguo alcun  processo penale, occupandomi solo di diritto civile. Inoltre, non  partecipo all' attività professionale del mio collega di  studio. Rifondazione ha preso un abbaglio». Quanto ai  rilievi del Prc sul «disinteresse della Casa delle  libertà nei confronti del fenomeno mafioso»,  Incardona sottolinea che «il partito di Bertinotti fa lotte  di facciata, senza produrre alcun atto concreto».",14 settembre 2002,https://ricerca.repubblica.it/repubblica/archivio/repubblica/2002/09/14/difende-boss-si-dimetta-dall-antimafia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
RIFORNIVANO DI DROGA LA PUGLIA VENTISETTE IN CARCERE,"BARI Ventisette persone sono state arrestate nel corso di un'  operazione compiuta in tutt' Italia dal nucleo regionale  Criminalpol per la Puglia e dalla squadra mobile della questura  di Bari in collaborazione con altre questure. Gli inquirenti  ritengono di aver colpito un' organizzazione che si riforniva di  stupefacenti a Genova, Milano e Reggio Calabria per spacciarli  successivamente in numerosi centri del barese. Quattordici degli  arrestati, definiti tutti personaggi di spicco della malavita  legati ad appartenenti alla mafia siciliana e alla ' ndrangheta  calabrese, sono accusati di associazione per delinquere  finalizzata allo spaccio di stupefacenti. Per gli altri l' accusa  è di detenzione e spaccio. Nel corso dell' intera  inchiesta, condotta dal giudice istruttore di Bari Alberto  Maritati, sono stati emessi trentaquattro mandati di cattura e  sono stati sequestrati 700 grammi di cocaina, 150 di eroina e 250  di hascisc. Altre sei persone, accusate di traffico di droga,  sono state arrestate dalla squadra narcotici di Milano. Anch'  esse sono accusate di aver rifornito il mercato pugliese.",18 febbraio 1989,https://ricerca.repubblica.it/repubblica/archivio/repubblica/1989/02/18/rifornivano-di-droga-la-puglia-ventisette-in.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Nasce il giorno della Memoria contro la mafia,"Il 21 marzo come il 27 gennaio. Torino sarà il primo  comune italiano a riconoscere ufficialmente un nuovo giorno della  Memoria, il primo di ogni Primavera come «Giornata della  memoria e dell' impegno contro le mafie». L' iniziativa,  contenuta in una mozione consiliare firmata dai consiglieri  Provera, Borgogno, Fucini, Passoni, Nigro e Borgione, nasce dall'  esperienza di ""Libera"", il network di associazioni antimafia  fondato nel 1995 da don Luigi Ciotti. Da quell' anno ""Libera""  organizza una giornata della Memoria in ricordo delle vittime di  mafia nella simbolica data del 21 di marzo. La celebrazione - il  cui momento centrale è rappresentato dalla lettura dell'  interminabile lista delle persone uccise dalle mafie - è  nata come appuntamento nazionale, organizzata ogni anno in una  località particolarmente significativa (a Gela nel 2004),  ma dal 2001 gli oltre 1000 gruppi aderenti a ""Libera"" preparano  manifestazioni a livello locale. Per questo motivo i sei  consiglieri firmatari chiedono che il sindaco e la giunta  adottino il 21 marzo come giornata ""cittadina"" oltre ai  conseguenti provvedimenti per coinvolgere la cittadinanza. Quest'  anno si celebra il 20 marzo, per unire il corteo con le  manifestazioni nazionali contro la guerra di cui ""Libera""  è promotrice. Appuntamento alle 15 in piazza Castello. Nel  corso della giornata saranno raccolti libri destinati alla  ludoteca ""Le Nuvole"" di Gela. Alla sera, festa con i prodotti  enogastronomici prodotti sui terreni confiscati alla mafia.  (s.c.)",16 marzo 2004,https://ricerca.repubblica.it/repubblica/archivio/repubblica/2004/03/16/nasce-il-giorno-della-memoria-contro-la.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
UNO SCHERZO CHIAMATO 'GOLPE BORGHESE',"L' INSURREZIONE contro lo Stato, ""come la donna è mobile"",  c' è e non c' è a seconda delle ipotesi, dei  pensamenti, degli umori dei nostri giudici. Per i giudici di  primo grado il golpe Borghese c' era e i suoi ""adepti operarono  per la sovversione dell' assetto costituzionale e per la  soppressione delle libertà civili"", ma per quelli di  appello ""il fatto non sussiste"". Assoluzione piena per Saccucci,  Orlandini, Delle Chiaie. Le manovre golpiste di quella notte fra  il sette e l' otto dicembre del 1970 erano uno scherzo o uno  sbaglio innocuo, ci si era confusi con il carnevale, singolare  carnevale che aveva visto uomini in arme attendere un ordine del  ""principe nero"" in quattro palestre romane, una colonna della  forestale guidata da un ufficiale nero puntare sul centro di  Roma, il capo dei servizi segreti Miceli aggirarsi fra i  congiurati senza intervenire e persino un inizio di occupazione  del ministero degli Interni. Tutto per farci su quattro risate  fra amici e camerati. Ma la stessa corte o altra a lei simile  può erogare ergastoli o trenta anni di galera per  insurrezione a chi si è trovato casualmente coinvolto  nella rivolta carceraria di Trani o, in qualche modo marginale,  nelle vicende delle Brigate rosse. Non dico, sia ben chiaro, che  c' è una magistratura amica dei neri e nemica dei rossi.  Dico che c' è una magistratura in cui ogni giudice  può reinventare la giustizia e decidere, in piena  discrezionalità, se c' è o non c' è  insurrezione contro lo Stato. Lasciamo la giustizia di classe ai  compitini marxisti; ci interessa invece e ci spaventa questa  giustizia a ""cavallo matto"" che ora spara nel mucchio dei neri e  ora in quello dei rossi; che dà un ergastolo definitivo a  Valerio Morucci, dopo un' assoluzione nel primo grado, per l'  omicidio del sindacalista Rossa a cui non ha partecipato, che ha  cercato d' impedire, che ha criticato, solo perchè faceva  parte della direzione del Fronte logistico br. E trenta anni a un  ragazzo di nome Vocaturo - che ora sta lasciandosi morire d'  inedia - solo perchè stava a Trani quando scoppiò  la rivolta. MA, devono aver argomentato i giudici della Corte d'  appello romana, il golpe Borghese non metteva seriamente in  pericolo lo Stato. Il ""principe nero"", come ammette persino  Giorgio Almirante, era noto sin dai tempi di Salò come  organizzatore di golpe ""per ridere"" un mangiafuoco coraggioso ma  dal cervello piccolo, da non prendere sul serio. Sì e no,  signori giudici. E' del tutto evidente che il golpismo nero, dal  ""Piano Solo"" del generale De Lorenzo del ' 64 sino al golpe  Borghese del ' 70, non mira a una sovversione globale, non vuole  la morte della repubblica democratica per sostituirla con una  dittatura di destra. Ma è altrettanto evidente che tutte  queste rappresentazioni magari goffe del golpismo, queste manovre  piccole e grandi dei ""pronunciamenti"" avevano un preciso,  concreto, pericoloso obiettivo politico: aprire la strada a una  democrazia autoritaria. Il golpismo di destra, per approssimativo  e teleguidato che fosse, ha fatto da pendant alla sovversione  della sinistra estrema: nè l' uno nè l' altra  avevano le forze sufficienti a far cadere lo Stato, ma l' uno e  l' altra tendevano ad innescare meccanismi sovversivi nei grandi  partiti, il golpismo nella Democrazia cristiana, il terrorismo  nel Partito comunista: il ""Piano Solo"" di De Lorenzo come sprone  e fiancheggiamento all' isteria democristiana che faceva capo al  presidente Segni, il rapimento Sossi delle Br per segnalare alla  base comunista i progetti di democrazia autoritaria degli amici  di Fanfani, nella speranza che il partito comunista tornasse a  una sorta di Unidad popular. Fiancheggiamenti troppo deboli e  speranze infondate? Certamente sì, ma le intenzioni erano  quelle. I golpisti di destra, come del resto il piduismo di  Gelli, non si aspettavano che la Dc esprimesse o richiedesse il  suo Pinochet, ma si aspettavano una svolta a destra che svuotasse  gradualmente la democrazia dei partiti per far posto al nuovo  potere, orizzontale e supernazionale, dell' apparato  militar-affaristico. Neppure i Negri e i Moretti credevano sul  serio nell' apparizione della tanto attesa talpa rivoluzionaria,  ma pensavano che da cosa nasce cosa, che dalle piccole  trasgressioni può nascere, per somme successive, la grande  trasgressione. IN questo quadro storico e politico abbastanza  chiaro nelle sue linee generali, una magistratura abbandonata a  se stessa ha liberato tutte le sue autonomie e le sue  discrezionalità, per decisioni, furori o permissivismi  sorprendenti e contraddittori. Un giudice dà il carcere a  vita a un ragazzo basandosi unicamente sulla legge formale:  questo hai fatto, questo prevede il codice, perchè l' hai  fatto e in quali circostanze non mi interessa. E un altro invece,  con totale abbandono all' idealismo soggettivistico, ricostruisce  attorno a un pinco pallino della sovversione l' intera storia  della palingenesi comunista, da Marx a Mario Moretti. I tempi,  siamo d' accordo, sono difficili e mutevoli. Governare e  amministrare la giustizia nella complessità e nel  mutamento diventa sempre più arduo, ma un minimo di linea  comune, signori giudici, un minimo di comuni regole del gioco.  Che altro andavano cercando i giudici interessati alla lotta  contro il terrorismo nei loro periodici convegni? E quelli che  lottano contro la Mafia? Solo informazioni sulle indagini e  reciproci consigli? Ma no, cercavano anche una politica comune:  su come gestire il fenomeno dei pentiti, su come tener conto  dello sfondo politico, su come impostare una soluzione politica,  su come intervenire nei rapporti fra partiti e Mafia, su quali  forze politiche contare per spezzare le vecchie alleanze. Ma  tant' è. In ogni campo i tentativi e gli sforzi di  razionalizzazione da noi non trovano mai i loro canali  istituzionali, procedono sempre in modo un po' carbonaro, per  cordate, per confraternite, per gruppi che magari perseguono la  massoneria ma avendone assunto la filosofia.",29 novembre 1984,https://ricerca.repubblica.it/repubblica/archivio/repubblica/1984/11/29/uno-scherzo-chiamato-golpe-borghese.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
COSTANZO: ' COSI' MI SONO SALVATO',"CATANIA - La prima volta di Maurizio Costanzo testimone in un  processo di mafia è avvenuta paradossalmente a telecamere  spente. Per la deposizione di uno degli uomini più  presenti sugli schermi televisivi, ieri infatti la seconda Corte  d' assise di Catania ha deciso di non ammettere le telecamere  della tv nell' aula bunker del supercarcere di Bicocca, dove si  tiene il processo ""Aria Pulita 2"" a carico di 35 presunti  affiliati al clan mafioso già capeggiato da Giuseppe  Pulvirenti ""u malpassotu"", ora pentito. ""Una decisione - ha detto  Costanzo - che certo non ho sollecitato io, favorevole come sono  a tutti i mezzi che testimoniano la realtà"". Il  giornalista, arrivato a Bicocca alle 11, era stato citato come  teste sull' attentato ai suoi danni nel maggio 1993 in via Fauro  a Roma. Quell' attentato, che sarebbe stato organizzato dalle  cosche mafiose per punire l' impegno antimafia di Costanzo,  fallì perché quel giorno il conduttore televisivo  usò una macchina diversa dalla solita, disorientando gli  attentatori. ""E' stato un colpo di fortuna, una coincidenza  grazie alla quale oggi sono qui a parlarne"", ha commentato  Costanzo rilassato, chiarendo anche che quel giorno il suo  autista abituale ""era andato a fare una visita medica"". La  presenza di Costanzo a Catania è legata ad un filone dell'  inchiesta sull' attentato, che è condotta dalla procura di  Roma.",29 marzo 1996,https://ricerca.repubblica.it/repubblica/archivio/repubblica/1996/03/29/costanzo-cosi-mi-sono-salvato.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
La carica dei parenti candidati in nome di,"ROMA - Per offendere, per difendere. In memoria, per far vivere  un ricordo. Per accendere una luce nell' ombra del lutto o all'  opposto, per vivere di luce riflessa. Candidati ""in nome di"". La  vedova che guida una lista col nome del marito ucciso, il figlio  che prosegue l' opera della madre. Bruno Berardi, figlio del  maresciallo ucciso dalle br, che corre ""per difendere mio padre e  le vittime dimenticate"". Paola Coen Gialli, vedova di Enzo  Fregosi morto a Nassiriya, che a 60 anni decide di spendersi  ""perché ora c' è bisogno"". Dinastie politiche: il  figlio di Luigi Preti il nipote di Giovanni Spadolini. Risse in  famiglia, padri contro figli sotto lo stesso tetto, e favori di  famiglia: la primogenita di Emilio Fede, Simona, candidata da  Berlusconi con la certezza che qualcosa del padre, nei geni,  anche la figlia avrà. Sono tanti i candidati in nome del  padre, in questa campagna elettorale. Lo ancora sono anche quelli  di cui non si dice più, o quelli discreti di cui si ha  pudore a dire: Claudio Fava, figlio di Giuseppe ucciso vent' anni  fa dalla mafia, in corsa in Sicilia per il secondo mandato.  Filippo Andreatta, figlio di Beniamino, di cui si parla come di  possibile vicesindaco a Bologna, con Cofferati. I nuovi sono  più di sempre, però, questa volta. Sono più  spesso a destra. Silvia Raimondo, 44 anni, avvocato civilista,  spiega che la forza della scelta l' ha trovata nel figlio di otto  anni: il bambino è rimasto orfano del padre, sindaco di  Aci Castello, ucciso un anno fa da un folle che è entrato  in comune ha fatto una strage e si è ucciso. La vedova  guida la ""Lista civica Michele Toscano"", il nome del marito.  ""Voglio continuare il suo lavoro e completare il suo progetto. Il  mio motto sarà il suo: rendere possibile l' impossibile"".  La Casa delle libertà non è stata compatta nel  sostenere la sua candidatura, lei dice che non importa, che  andrà avanti da sola. Paola Coen Gialli, vedova del  maresciallo Enzo Fregosi, dice che ora che la campagna elettorale  è iniziata le è venuta paura che il nome di suo  marito ""possa essere strumentalizzato a fini elettorali"",  però certo riconosce che ""senza questa tragica svolta la  mia vita sarebbe rimasta quella di madre di moglie"". Non ha mai  fatto politica. Fini ha voluto conoscerla dopo Nassiriya, lei ha  infine accettato di entrare in lista con Guido Guastalla, il  candidato di centrodestra diventato l' emblema della svolta  politica di An dopo Gerusalemme. Anche Paola Coen è di  religione ebraica come lo è Guastalla, la cui candidatura  è stata ""benedetta"" da Franco Perlasca, figlio di Giorgio.  Un altro figlio in campo. Ad Alessandria Davide Buzzi Langhi si  presenta alle provinciali nel collegio dove fu eletta sua madre  Francesca Calvo, sindaco, scomparsa un anno fa: la sua lista e il  suo simbolo vivono accanto a quello della Lega. A Torino corre  per la Fiamma Bruno Berardi, figlio del maresciallo Rosario  ucciso dalle Br nel 1978. ""Quando mio padre è morto avevo  26 anni. Da tutta la vita lotto per mantenere vivo il suo ricordo  e quello delle vittime del terrorismo. Sono stato molto isolato,  è un tema che fino a poco tempo fa risultava scomodo alla  politica. Ora è diverso"". Berardi si candida alle europee  nel Centro, alla provincia di Torino e ai comuni di Biella e  Vercelli. Qualche settimana fa aveva iniziato uno sciopero della  fame contro la concessione della grazia ad Adriano Sofri. Ora  è in procinto di incontrarlo nel carcere di Pisa. ""Mi  hanno detto che Sofri vuole parlarmi, per capire. Io non ho  problemi, ho molto da dire. Credo che ci vedremo la prossima  settimana"". Poi ci sono storie di scontri in famiglia, due  vicinissimi nel Mantovano. A Bagnolo San Vito vivono sotto lo  stesso tetto il sindaco uscente della Margherita, Fausto Pozzi, e  suo figlio Daniele, 23 anni, portalettere a tempo determinato che  abita, appunto, a casa con papà. Il sindaco, non  rieleggibile dopo due mandati, guida la lista di centrosinistra.  Il figlio si candida a sindaco per Rifondazione. Le due sinistre  in appartamento. A Sabbioneta offensiva di famiglia in area Lega:  il sindaco uscente Cesare Boni, in rotta col Carroccio, si  è dimesso dopo nove anni, ha provocato l' arrivo di un  commissario prefettizio ed è capolista dei ribelli della  Lega. Il figlio Davide è al numero due nella lista  ufficiale della Lega, che conta su di lui per annientare  politicamente il padre. Più frequente il contrario, che i  figli navighino nella scia tranquilla lasciata dai padri. In  provincia di Imperia, a Olivetta San Michele, il sindaco uscente  Giancarlo Mannias dopo due mandati fa da capolista, a  centrodestra, alla candidatura a sindaco del figlio Igor, 29  anni. Una concezione monarchica o almeno dinastica della  politica. A Napoli si candida con An Sergio Rastrelli figlio  dell' ex presidente della Regione Antonio. A Firenze col  centrosinistra Giovanni Godoli, nipote di Spadolini. A Bologna  corre il figlio di Luigi Preti, ex ministro psdi oggi  novantaduenne. A Maiori, in Costiera, si era candidato - ma qui  non c' entra la politica - Renzo Rossellini figlio di Roberto.  Regista e produttore, Renzo Rossellini organizza da 5 anni a  Maiori il premio cinematografico intitolato al padre. Non  è mai riuscito ad aprire la scuola di cinema intitolata  alla sua memoria, come avrebbe voluto, ""ma non è per  rivalsa che scelgo la politica, è per amore di questi  luoghi e di mio padre che li ha amati tanto"". Per una complessa  vicenda di liste Renzo ha infine rinunciato alla candidatura. L'  aspirante sindaco di centrosinistra ha comunque annunciato che se  vincerà offrirà a Rossellini il posto di assessore  alla cultura. Assessore è già stata anche da  ragazza, pochi lo ricordano, Simona Fede figlia di Emilio. Aveva  poco più di vent' anni, militava nel Psi di Craxi e  durante l' ultimo governo di Bettino fu assessore alla cultura a  Spilimpergo, dove vive. Una parabola politica non per caso simile  a quella di Berlusconi, amico di famiglia, che difatti ora la  porta in lista con Forza Italia in Veneto. Simona, 38 anni,  primogenita del direttore del Tg4, ha sposato un conte come la  sorella Sveva: Simona un Marzotto, la minore un Baldovinetti. Ha  avuto tre figli, vive appunto nella tenuta di Spilimbergo, si  occupa di arredamento: procura su commissione pezzi pregiati di  antiquariato. Dopo tanti blasoni avere in famiglia anche un'  europarlamentare, bisogna immaginare la soddisfazione di  papà.",23 maggio 2004,https://ricerca.repubblica.it/repubblica/archivio/repubblica/2004/05/23/la-carica-dei-parenti-candidati-in-nome.062la.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
la lotta alla mafia,,31 marzo 2006,https://ricerca.repubblica.it/repubblica/archivio/repubblica/2006/03/31/la-lotta-alla-mafia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
codice casini,"Il codice Casini è chiaro: tranne Cuffaro niente candidati  indagati nell' Udc. Chissà come hanno fatto in Sicilia a  capire che è necessario il requisito della condanna  definitiva~ telexpalermo katamail.com A quando l' ampolla con la  sacra lava? Calogero Baldacchino Palermo Concordo pienamente con  le osservazioni contenute nella lettera di ieri di Daniele Frasca  Polara sull' assurda alleanza tra Bossi e Lombardo. Anch' io,  alla luce della tanto declamata amicizia, avrei qualcosa da  chiedere: a quando una spedizione sull' Etna per raccogliere la  «sacra lava» sulla scia dell' ampolla delle sorgenti  del dio Po? E a questa cerimonia, sempre per l' amicizia e i  sentimenti comuni, l' Mpa invierà una delegazione nei  tipici costumi siciliani e un carretto da affiancare al  carroccio? Sarebbe sublime. Ma tornando alla triste  realtà, credo che la Lega consideri i siciliani solo come  un elettorato pronto a saltare sul primo carro, incurante del  conducente e della destinazione purché sia carico di  promesse, e da scaricare al momento opportuno. Lombardo e l'  Islam che minaccia l' Isola Roberto Albertini Palermo L' avevo  sempre sospettato, anche quando sembrava che volesse accordarsi  col centrosinistra, notoriamente zeppo di musulmani. Non mi  capacitavo che un vero crociato rinunciasse alla lotta. Per di  più un autentico Lombardo, Raffaele, non poteva che fare  lega col Carroccio. Ora la conferma: la maglietta a Calderoli e  il consiglio di mostrarla in tv viene da lui. Più di mille  anni ha dovuto attendere la sua stirpe per vendicare l' oltraggio  di aver vista sottomessa la sua amata terra: mafia,  sottosviluppo, precariato, tutto risale ad allora, alla  dominazione islamica in Sicilia. E non bastarono i normanni  chiamati dai suoi avi a rimettere le cose a posto: guardateli gli  infedeli, agli angoli delle strade a minare le basi dell' onesto  commercio dei negozianti cristiani, di chi credete sia la colpa  della loro rovina? Guardateli come si insinuano nelle famiglie  con la scusa di badare agli anziani: l' islamizzazione della  Sicilia avanza di nuovo. Ora la guerra è dichiarata, il  primo martire cristiano si è immolato: Calderoli è  esiliato dal governo. E Raffaele, che ad andare al governo della  sua Regione ci teneva tanto, cosa farà? Mi dicono che con  i suoi abbia analizzato il problema e concluso che non è  ancora il momento per l' ultima definitiva crociata: hanno  aspettato già mille anni, meglio aspettare e vedere come  vanno le elezioni. Poi si vedrà. Campagna elettorale e  finanziamenti Giovanni Genduso Palermo La logica che ha ispirato  la legge sul finanziamento pubblico ai partiti risiede nella  possibilità, da parte del corpo elettorale, di sapere chi  tira fuori i soldi per favorire l' elezione del politico di  turno, ciò al fine di poter meglio decifrare se i futuri  provvedimenti legislativi o amministrativi adottati andranno a  favorire chi ha elargito i contributi. Mi chiedo se questa legge  sia valida anche in Sicilia e, se è così, chi stia  pagando la munifica campagna elettorale del presidente della  regione, che ha invaso con cartelloni pubblicitari di ogni ordine  e misura tutti gli spazi possibili e immaginabili dell' Isola.  Tale chiarimento sarebbe utile anche in considerazione del fatto  che l' Udc di Cuffaro è uno dei più piccoli partiti  del panorama nazionale e per questo anche uno dei più  poveri. L' Ente Parco Madonie e lo stand alla Bit Massimo Belli  dell' Isca Gianluca Galati Presidente e direttore dell' Ente  Parco delle Madonie Petralia Sottana In riferimento all' articolo  pubblicato ieri dal titolo ""Parco delle Madonie, alla Bit uno  stand vuoto"" appare opportuno, nell' interesse dell' immagine  dell' Ente che rappresentiamo, svolgere alcune osservazioni e  precisazioni. Noi per primi con sommo stupore abbiamo appreso che  la società organizzatrice della Bit di Milano aveva  predisposto uno stand per l' Ente Parco delle Madonie, rimasto  poi vuoto, circostanza questa che ha prodotto un gravissimo danno  d' immagine per l' Ente all' interno di una vetrina espositiva  alla quale si rivolgono visitatori provenienti da ogni parte d'  Italia e del mondo. Tale stupore è dovuto al fatto che l'  Ente aveva già da tempo deciso di non partecipare alla  manifestazione in argomento e perché, inoltre, a fronte di  una iniziale prenotazione dello spazio espositivo (avvenuta il 29  dicembre e non entro il 30 settembre, come riportato nell'  articolo) non si era, come da contratto, dato seguito a tale  impegno con il versamento dell' acconto. E solo con tale  versamento si sarebbe perfezionato il rapporto convenzionale con  la società che gestisce gli spazi della Bit e che, dunque,  nulla è dovuto alla stessa da parte dell' Ente Parco.  Infatti l' articolo 3 del regolamento recita: «Le domande  di iscrizione in originale sottoscritte e non accompagnate dall'  acconto non saranno ritenute valide agli effetti della  prenotazione dello stand, il saldo della quota di partecipazione  dovrà essere effettuato entro il 15 gennaio 2006. In  mancanza di detto pagamento non sarà consentito l'  allestimento dello stand». Le raccomandazioni per il 118  Michele Salamone Catania Riferendomi all' articolo ""Trasferimenti  clientelari, l' assessore striglia il 118"", pubblicato l' altro  ieri, tengo a precisare che non ho mai affermato che l' onorevole  Antinoro e l' onorevole Formica facciano raccomandazioni per il  118.",22 febbraio 2006,https://ricerca.repubblica.it/repubblica/archivio/repubblica/2006/02/22/codice-casini.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
IL MYSTFEST AL 'NERO' TRA CRIMINI E DELITTI,"ROMA - In aumento a Cattolica delitti e misteri. Il MystFest, in  occasione dei dieci anni - è stato fondato nel 198O da  Felice Laudadio - si presenta con un programma assai più  ricco delle edizioni precedenti, con una sezione in più e  una serie di mostre, convegni e iniziative, tutte dedicate al  tema del nero, ma soprattutto tanti film. Dal 23 giugno al  1ø luglio se ne vedranno quasi sessanta. Il programma  è stato illustrato l' altra sera da Irene Bignardi,  direttore dal 1985 e da Giorgio Gosetti, condirettore da quest'  anno. Dei dodici film del concorso, tre sono americani: Blue  Steel, opera seconda di Kathryn Bigelow, con Jamie Lee Curtis a  New York con i vampiri; Cat chaser di Abel Ferrara con Kelly  McGillis; Criminal Law di Martin Campbell sul caso di un maniaco  omicida a Boston. Due i film francesi, Le crime d' Antoine di  Marc Rivière e Mon ami, le traitre di José Giovanni  con Valerie Kaprisky e André Dussolier, una vicenda del  dopoguerra sulla caccia ai collaborazionisti. Due gli inglesi,  Diamonds skulls di Nicholas Bromfield in cui paura serpeggia  nell' upper class britannica e Little Sweetheart di Anthony  Simmons con John Hurt contro alcune tremende bambine. Due i film  tedeschi (R.F.T.), Eis di Berthold Mittermayr che si esercita  sullo spionaggio fiorente ai confini tra Austria e Ungheria e  Souterrain di Xaver Schwarzenberger, ex operatore di Fassbinder,  un kammerspiel a due personaggi. Dalla Danimarca arriva Mord I  Paradis di Sune Lund Sorensen in cui un giornalista detective  resta coinvolto in un caso di droga; dalla Svizzera Quicker than  the eye di Nicholas Gessner, con Ben Gazzara che fa il  prestigiatore e finisce immischiato in una storia di spionaggio;  dal Belgio Trouble in Paradise di Robbe de Hert, in cui viene  raccontato un poco rassicurante Parlamento europeo, sfiorato da  storie di droga, sesso, mafia e violenza. Fuori concorso ci sono  Dead calm dell' australiano Philip Noyce e Monsieur Hire di  Patrice Leconte, presentato all' ultimo Cannes. In riferimento al  film nella sezione informativa (una delle novità del 1989)  è stato inserito Panique di Julien Duvivier con Michel  Simon e Viviane Romance, di cui Monsieur Hire è il  rifacimento. Nella stessa sezione c' è il film che ha  inaugurato l' ultimo Berlino, Der Bruch, il primo film di Stephen  Frears Gumshoe del 1971, The killer di John Woo in cui si cerca  un connubio tra Kung Fu e suspence alla Hitchcock, il sovietico  King of crimes di Juri Kara, da cui si deduce che la mafia c'  è anche in Georgia. In programma anche un italiano, Il  carnevale degli addii di Giovanni Fago, con Danielle Darrieux. Di  particolare interesse i tre Eventi Speciali. Sono Cold Feet di  Robert Dornhelm in anteprima assoluta, Corridor of mirrors di  Terence Young e l' anteprima italiana di Scandal di Michael  Caton-Jones, che sarà preceduto da un documentario della  Bbc sulle vicende e i personaggi dello scandalo Profumo. Con gli  otto film della sezione Paura a mezzanotte, tutti americani ad  eccezione del neozelandese Death warmed up, si cerca di  ricostruire temi ed evoluzione dell' horror negli anni Ottanta.  Ma ancora più preziosi sono gli appuntamenti con il  passato: una retrospettiva dedicata a David Goodies e ai film  tratti dai suoi libri, che vanno da La fuga di Delmer Daves del '  47 a Descente aux enfers di Francis Girod del 1986; titoli  classici in la città nera, otto film che hanno in comune  l' ambientazione notturna e vanno da L' urlo della città a  La vendetta del gangster; e infine cinque film di Joseph H.  Lewis, un protagonista nel nero, che è ospite di Cattolica  e membro della giuria, insieme al senegalese Moussa Yoro Bathily,  Vincenzo Cerami, Christina Marsillach, Philip Noyce, Fernanda  Pivano, Roland Topor, Terence Young. Ma il nero a Cattolica  è anche convegni (sette incontri interdisciplionari sul  tema), letteratura (non a caso tra gli sponsor c' è la  Mondadori con i Gialli, Segretissimo e Oscar) e ospiti. Se il  più atteso è Samuel Fuller, di grande interesse  sarà la presenza di Giorgio Scerbanenco, James Ellroy  (Black Dahlia) e Roger Simon (Moses Wine). E poi c' è il  grande duro Eddie Constantine, indimenticabile Lemmy Caution. In  omaggio, sarà allestita una mostra di manifesti sul mito  Constantine e sul film noir francese. Reteitalia, altro sponsor,  prevede tra le iniziative la programmazione su Retequattro del  ciclo Delitto per diletto.",07 giugno 1989,https://ricerca.repubblica.it/repubblica/archivio/repubblica/1989/06/07/il-mystfest-al-nero-tra-crimini-delitti.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Nel paradiso degli impiegati,"Forse è vero che gli impiegati non vanno in Paradiso,  luogo riservato dalla Bibbia della burocrazia ai personaggi  ragguardevoli, agli eccellenti e alla loro corte. Agli impiegati,  costretti a vari livelli nella gerarchia burocratica, resta  però la possibilità di sognare un ambiente di  lavoro a misura d' uomo dove gli affetti e le emozioni contano  più delle carte bollate e delle aride ed inoppugnabili  circolari. Il racconto semiserio che si snoda in Morgana ovvero  ""il decreto è un fatto circonciso"" di Francesca Chinnici e  Tiziana Lucchesi, attraversa pagina dopo pagina gli anfratti del  potere che si celano in un qualsivoglia luogo di lavoro, dal  vertice alle sette intermedie impegnate in lotte fratricide, fino  agli ultimi livelli non tralasciando neppure la terribile ""mafia""  che gestisce le chiavette magnetiche della macchinetta del  caffè. Uno sguardo impietoso e divertente su un microcosmo  dove il tempo subisce innumerevoli ritardi, sospensioni, rinvii,  accelerazioni. Le autrici avvertono che il racconto è  stato scritto nel 1997. Eppure conserva una travolgente efficacia  espressiva come una storia avvenuta appena ieri.  Chinnici-Lucchesi Morgana Eidos Pagine 128 Euro 13",17 gennaio 2007,https://ricerca.repubblica.it/repubblica/archivio/repubblica/2007/01/17/nel-paradiso-degli-impiegati.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
TUTTI GLI SCANDALI DELLA METROPOLI,"MILANO A metà dibattito, dal fondo della sala stracolma  del Circolo della stampa si alza una signora, 35 anni, più  o meno. La generazione è quella classica della sinistra  milanese che ha vissuto i cambiamenti degli anni Settanta:  impegno civile, qualche mito, buona educazione. Potrebbe essere  stata simpatizzante socialista, comunista, cattolica; oggi  potrebbe persino essere filo Lega. L' aria è tranquilla,  ma la domanda che esce dalla sua bocca è implacabile, la  stessa che ronza nell' aria, da almeno due ore: Ogni volta che ci  sono le elezioni il Psi aumenta, ma perché premiano i  ladri?. Con questa accusa il dibattito per la presentazione del  libro scritto a quattro mani dal giornalista Gianni Barbacetto e  dall' ex sindaco di Pavia Elio Veltri La Milano degli scandali  (Laterza editore) si trasforma da occasione culturale in un  furibondo processo, più borghese che popolare. Alla  sbarra, prescindendo dal libro che elenca scandali di tutti i  tipi e di tutte le colorazioni politiche, va l' amministrazione  che regge Milano, la giunta di sinistra, il mito riformista della  buona amministrazione, in due parole trent' anni di politica  cittadina, con i suoi momenti alti, dimenticati, e i suoi  cedimenti, insistentemente ricordati. Nelle parole del pubblico -  molto misto, qualche leghista, alcuni comunisti, simpatizzanti  della Rete, buona borghesia - nulla si salva, è la  protesta dell' amante che si sente tradito. Poco importa della  Dc, invano una signora del pubblico protesta: Qui si parla di  magnaccioni, i psi, di mezzi magnaccioni i comunisti, ma i dc  dove sono?. Dietro al tavolo dei relatori, Ugo Finetti,  vicepresidente della giunta regionale, socialista, è di  gesso. Anche per un politico grintoso e coraggioso, come  è, non è facile stare ad ascoltare (poi  confesserà pubblicamente e polemicamente: Quando ho  sentito ladri non me ne sono andato perché quando si  governa significa avere le proprie responsabilità). Nella  replica Finetti reagisce, difende le ragioni della politica:  Milano è ben governata, non è vero che è un  accampamento dove le istituzioni sono polverizzate... Questa  è la più grande città d' Europa governata  dalla sinistra, ma ora mi sembra che più che un  laboratorio politico sia diventata un palazzo di veleni. Finetti  si scaglia contro il giacobinismo di ritorno, contro i processi  sommari, ammonisce: Questo veleno non vi porterà lontano,  questa che voi dipingete non è Milano e nemmeno è  l' Italia. Il vicepresidente della giunta regionale si difende  bene, in altre situazioni sarebbe vincente, ma l' umore del  pubblico del Circolo della stampa non gli da spazio. Ogni due  parole che pronuncia, nell' angolo c' è un leghista che  ripete a mezza voce Teardo, Teardo, ricordando il politico che  è stato protagonista di un clamoroso scandalo psi. Questa  la cornice in cui ieri sera, insieme a Finetti, si sono  affrontati, compostamente se si guarda la forma, ma senza alcuna  remora politica, il presidente della Lega Franco Castellazzi; il  sociologo e fondatore di Società civile e della Rete,  Nando Dalla Chiesa; il capogruppo del Pds a Palazzo Marino, Carlo  Smuraglia. A moderare c' era Giampaolo Pansa e a tirare le fila i  due autori del libro. Ma il vero protagonista è stato il  pubblico, tutto, salvo qualche eccezione, schierato contro il  sistema dei partiti. Le domande sono state le più diverse.  E' possibile che la Lega e Dalla Chiesa, cioè la Rete,  lavorino insieme?, chiede un giovanotto. Risposta prudente di  Castellazzi (Ho condiviso il discorso di Dalla Chiesa, ma tra noi  ci sono differenze di fondo, ciascuno farà la sua parte),  più aperta di Dalla Chiesa (Potrà esserci una  convergenza di fatto. Non mi pare giusto gioire quando il sistema  politico attacca la Lega. Del resto difendere l' unità d'  Italia, da parte di una élite che tollera le truppe d'  occupazione della mafia in tre regioni, mi pare che lasci il  tempo che trova). La serata si è chiusa con un aggettivo  usato da Veltri e ripreso da Pansa come una pietra tombale per i  politici: Sono sdegnato, questa è la parola giusta.",16 maggio 1991,https://ricerca.repubblica.it/repubblica/archivio/repubblica/1991/05/16/tutti-gli-scandali-della-metropoli.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
COSSIGA E I GIUDICI,"LO SCENARIO del progetto di legge di revisione costituzionale  sulla magistratura, presentato l' altro giorno dal senatore a  vita Francesco Cossiga, ricalca un copione ben noto: è  quello degli anni ruggenti del presidente picconatore, che tra il  1990 e il 1991 sottopose pressoché quotidianamente singoli  giudici e pubblici ministeri, Consiglio superiore della  magistratura e Associazione nazionale magistrati ad una  martellante campagna di delegittimazione personale ed  istituzionale. L' obiettivo era di rendere accettabile, direi  ineluttabile il programma, sostenuto con perfetta sincronia dal  Psi e dall' allora Guardasigilli Martelli, di limitare l'  indipendenza della magistratura e di svuotare le funzioni del  Csm. Oggi il senatore Cossiga propone (in parziale assonanza con  le posizioni di Forza Italia): un ordine separato per i pubblici  ministeri, chiamati a rispondere tramite il proprio vertice  davanti ad una autorità politica, questa volta individuata  non più nel governo, ma nella maggioranza parlamentare;  giudici scelti per concorso tra le professioni legali (avvocati,  professori di diritto, notai?) e poi confermati dalla maggioranza  del Parlamento; un Csm privo delle funzioni di autogoverno della  magistratura (e cioè, par di capire, delle attuali  competenze in tema di promozioni, trasferimenti,  responsabilità disciplinare, nomina dei capi degli  uffici), trasferite a non meglio precisati organi esterni alla  magistratura. Alla fine degli anni Ottanta si parlava di  discrezionalità dell' azione penale e di conseguente  sottoposizione del pubblico ministero al controllo politico dell'  esecutivo, nonché di mutamento della composizione del Csm,  ma ieri come oggi comune è l' obiettivo di sacrificare l'  indipendenza della magistratura: ieri in nome della  governabilità, oggi in vista dell' armonizzazione dei  giudici alla nuova maggioranza politica del Paese. Comune  è anche il metodo seguito per presentare al Paese queste  proposte: anche oggi la magistratura viene dipinta dal senatore  Cossiga come un contro-potere costituito contro le forze  politiche della maggioranza; gli interventi dell' Associazione  dei magistrati e dei singoli giudici nel dibattito sulle riforme  vengono letti in chiave di ""intromissioni, minacce, avvertimenti,  messaggi""; infine ai giudici si promette, a garanzia della loro  indipendenza, protezione dalle ""interferenze del Csm  nonché dalle correnti o meglio da alcuni esponenti delle  correnti della cosiddetta magistratura organizzata"". ACCANTO alla  politicizzazione dei giudici, Cossiga delinea poi una vera e  propria galleria degli orrori di cui si sarebbe macchiata la  magistratura italiana grazie ad un clima di ""amministrazione  eccezionale"" della giustizia: strumentalizzazione della custodia  cautelare per fare parlare gli imputati; sostituzione della  presunzione di colpevolezza alla garanzia costituzionale della  presunzione di innocenza; uso indiscriminato delle  intercettazioni ambientali. Come a dire che, di fronte ad una  magistratura che fa scempio dei diritti e delle libertà  costituzionali, l' unica garanzia per i cittadini è di  sottoporre i pubblici ministeri ed i giudici a salutari controlli  da parte del governo! Ma dove era questo senatore quando i  magistrati scoprivano le collusioni tra mafia e politica,  mandavano finalmente in galera gli autori delle più  sanguinose stragi mafiose, debellavano il sistema di corruzione  su cui si era retta la politica italiana nell' ultimo ventennio?  Al di là dei contenuti del progetto di revisione  costituzionale, che dovrà comunque affrontare il complesso  iter parlamentare previsto dall' art. 138 della Costituzione e l'  eventuale referendum popolare confermativo, le maggiori  preoccupazioni derivano dalla nuova campagna di delegittimazione  della magistratura. A cavallo tra gli anni Ottanta e Novanta gli  effetti della delegittimazione dei giudici - determinati anche da  una situazione reale di grave inefficienza dell' azione  giudiziaria e di lottizzazione politica del Csm - stavano per  conseguire il risultato voluto: grazie al profondo isolamento  della magistratura nel paese, le riforme per sottoporre il  pubblico ministero alle dipendenze del governo e per svuotare le  funzioni del Csm sembravano ormai a portata di mano. Furono le  inchieste su Tangentopoli, a partire dai primi mesi del ' 92, e  poi sulla mafia, a restituire ai giudici legittimazione e  consenso sociale ed a rendere improponibile qualsiasi progetto di  sacrificare la loro indipendenza. OGGI la difesa delle garanzie  di indipendenza della magistratura appare nello stesso tempo  più agevole e più a rischio. Più agevole,  perché il valore costituzionale di un pubblico ministero  indipendente è penetrato nella coscienza collettiva:  è ormai diffusa la consapevolezza che gli interventi della  giustizia penale contro gli abusi ed i privilegi del vecchio  sistema di potere sarebbero stati impossibili se l' azione della  magistratura fosse stata frenata dal governo o dalla maggioranza  parlamentare. Più difficile, perché sta prendendo  piede il ritornello che è congeniale ai modelli di  democrazia maggioritaria che il vincitore si impossessi di tutte  le leve del potere, e che quindi miri anche ad interferire nei  controlli di legalità affidati dalla Costituzione ad una  magistratura indipendente. Non è vero: tutti i sistemi di  democrazia maggioritaria sono molto attenti nel difendere i c.d.  contrappesi, cioè le condizioni necessarie a garantire  alla minoranza di oggi di divenire la maggioranza di domani. Tra  queste condizioni assume un rilievo preminente, insieme alla  libertà dell' informazione, l' indipendenza della  magistratura: nel nostro sistema costituzionale, ed a maggior  ragione in un modello di democrazia maggioritaria, i giudici non  sono solo i servi della legge, ma i custodi dei diritti di  libertà dei cittadini ed i controllori delle  illegalità e degli abusi del potere. Hanno quindi non solo  il diritto, ma il dovere di parlare, a titolo personale ed  attraverso i loro organi associativi, in difesa della loro  indipendenza, che è nello stesso tempo difesa dell'  indipendenza e della libertà di tutti i cittadini. Con  buona pace del senatore Cossiga, quando intervengono sui temi  della riforma dell' ordinamento giudiziario i giudici non fanno  politica, né si ergono a potere di opposizione contro la  maggioranza di governo: difendono semplicemente le condizioni  dell' alternanza, presupposto fondamentale per impedire che il  sistema di democrazia maggioritaria si trasformi nel governo  permanente della maggioranza.",14 maggio 1994,https://ricerca.repubblica.it/repubblica/archivio/repubblica/1994/05/14/cossiga-giudici.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
DEL TURCO: 'I TESTAMENTI LI FA NENNI ... ',"PALERMO - Il ""testamento"" di Tommaso Buscetta, la lunga  intervista a ""la Repubblica"" con la quale il primo boss pentito  di Cosa Nostra dice quel che pensa sulla lotta alla mafia e sulla  gestione dei pentiti, ha provocato aspre polemiche e molte  reazioni. Il presidente della Commissione Antimafia, Ottaviano  Del Turco la considera un ""insulto"" al paese, il procuratore  aggiunto di Caltanissetta, Francesco Paolo Giordano, contesta che  possa essere Buscetta a decidere sulla credibilità dei  suoi colleghi pentiti e l' avvocato di Giulio Andreotti,  Gioacchino Sbacchi, invita a non ""beatificare"" i collaboratori di  giustizia. ""Le dichiarazioni di Tommaso Buscetta a 'Repubblica'  "", afferma Del Turco, ""non possono essere considerate un  'testamento' per questo Paese. Le dichiarazioni di un uomo che si  chiama Tommaso Buscetta, che per tutta la vita ha fatto il  mafioso, io le considero un vero insulto per la storia della  nostra Repubblica"". ""Non sono affatto convinto, come dice  Buscetta - afferma Del Turco - che la mafia è più  forte, è una balla; io posso immaginare che lo Stato  italiano, i giornali, considerino un testamento di due pagine e  mezzo un' intervista a De Gasperi, Nenni, Gramsci, non a  Buscetta"". A proposito di Di Maggio, Del Turco afferma che ""la  gente non capisce come fa un collaboratore a essere libero nel  suo territorio, a riorganizzare una cosca mafiosa e commettere  dei delitti, questo la gente non riesce a capirlo"". Il  procuratore aggiunto di Caltanissetta, Francesco Paolo Giordano,  sottolinea il ""positivo"" intervento della Procura di Palermo ma  sollecita una revisione della legge sui pentiti. ""I collaboratori  che sbagliano - afferma il magistrato - devono perdere subito il  programma di protezione, ma questo non significa che tutto quello  che hanno detto prima non valga più perchè la  regola, dai tempi di Giovanni Falcone a oggi, è quella di  verificare caso per caso, fatto per fatto"". Nella polemica  intervengono anche gli avvocati. Il difensore del senatore Giulio  Andreotti, Gioacchino Sbacchi, invita a non ""beatificare"" i  pentiti, mentre l' avvocato Cristoforo Fileccia, legale del capo  di Cosa nostra Totò Riina, ricorda che i collaboratori  sono dei ""tornacontisti"".",17 ottobre 1997,https://ricerca.repubblica.it/repubblica/archivio/repubblica/1997/10/17/del-turco-testamenti-li-fa-nenni.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
OTTO ARRESTI PER IL SEQUESTRO DEL DUCA GRAZIOLI,"ROMA - Per un sequestro di persona avvenuto sedici anni fa otto  uomini sono stati arrestati ieri dalla polizia. E' l' ennesimo  colpo contro ciò che resta della famosa e temibile ' banda  della Magliana' , ovvero la gang che, fra gli anni Settanta e  Ottanta, cercò di imporre nella capitale i modelli della  malavita organizzata. E, allo stesso tempo, viene cancellato  definitivamente il sospetto, allora assai vivo, che all' impresa  avessero partecipato anche le Br. Il sequestro, su cui gli uomini  della squadra mobile romana e della criminalpol Lazio, coordinati  rispettivamente da Rodolfo Ronconi e da Nicola Cavaliere, hanno  fatto luce, è quello del duca Massimiliano Grazioli. Il  nobiluomo venne preso in ostaggio da cinque banditi armati la  sera del 7 novembre 1977 nei pressi di una tenuta agricola di sua  proprietà, nella campagna attorno alla cittadina di  Settebagni, e non tornò più a casa nonostante il  pagamento di un riscatto di un miliardo e mezzo di lire, una  cifra che allora era da capogiro. A dare un impulso decisivo alle  indagini è stato, anche questa volta, un ' pentito'  eccellente: Maurizio Abbatino, ovvero uno degli ultimi capi della  banda della Magliana, arrestato a Caracas esattamente un anno fa  dalla ' mobile' e, da allora, diventato un sempre più  convinto collaboratore della giustizia. Che il sequestro e l'  omicidio di Massimiliano Grazioli fosse stato organizzato proprio  all' interno del clan malavitoso, tuttavia, era già da  tempo una ferma convinzione degli investigatori. Il capo della  squadra mobile di allora, Ferdinando Masone, che oggi è  questore di Roma, nell' aprile del ' 78, cioè poche  settimane dopo il pagamento del riscatto (avvenuto il 4 marzo),  aveva arrestato, con l' accusa di sequestro di persona e omicidio  aggravato, Amleto Fabiani e altri due personaggi legati all'  ambiente della Magliana. I tre, due mesi più tardi,  verranno scarcerati, ma con il blitz di ieri l' antica direzione  data alle indagini è uscita confermata. Il rapimento del  duca Grazioli avvenne in una stagione in cui l' ' anonima  sequestri' romana girava a mille e re di questo tipo di  estorsioni era Laudavino De Santis, detto ' Lallo lo zoppo' ,  anche lui vicino al clan della Magliana e tanto feroce da aver  fatto ciò che nessun sequestratore aveva mai osato: l'  omicidio e il surgelamento di un ostaggio, Giovanni Palombini,  così da poterlo fotografare chissà quante altre  volte, con il giornale del giorno fra le mani, durante le  trattative con i suoi familiari. L' ideatore del sequestro  Grazioli, secondo le indicazioni fornite da Maurizio Abbatino  agli investigatori della questura romana e al pm Andrea De  Gasperis, non è stato un tipo meno duro: si chiamava  Franco Giuseppucci e, per il colorito scuro della pelle, veniva  detto ' er negro' . Figura atipica di delinquente con insolite  manie di grandezza, polizia e carabinieri si sono dovuti occupare  di lui infinite volte, trovandolo legato a mille rivoli  investigativi, compresi il finanziamento e l' appoggio fornito al  terrorismo di estrema destra, cui Giuseppucci, fino al giorno del  suo assassinio - avvenuto a Trastevere il 13 settembre 1980 -,  passava anche le armi. Ma a sua volta - secondo il racconto di  Maurizio Abbatino - Giuseppucci aveva preso l' idea da un giovane  (il cui nome non è stato rivelato dalla polizia) che,  frequentando assiduamente il figlio allora ventenne del duca  Grazioli, Giulio, s' era fatto un' idea forse esagerata delle  disponibilità economiche della nobile famiglia: non per  nulla la prima richiesta di riscatto fu di dieci miliardi.  Abbatino ha confessato anche la sua partecipazione all' impresa.  Altri protagonisti non fanno più parte di questo mondo, in  genere perchè si sono ammazzati l' un con l' altro in  faide intestine. I restanti, sempre secondo il pentito ma anche  per il gip Giuseppe Pizzuti che ha confermato i provvedimenti di  custodia cautelare, sarebbero identificabili nei seguenti nomi:  Emilio Castelletti, Franco Catracchi, Marcello Colafigli, Renzo  Danesi, Giorgio Paradisi, Giovanni Piconi, Stefano Tobia e  Antonio Montegrande. Quest' ultimo è stato arrestato l'  altra notte in un appartamento della borgata di Montespaccato:  era già stato condannato all' ergastolo in Germania ed era  evaso nell' 88, tornando in Italia per dedicarsi ad altre imprese  criminali. Gli altri, invece, erano già in carcere da  quando, con l' operazione ' Colosseo' , nata dalla  confessione-fiume fatta da Abbatino davanti al giudice Otello  Lupacchini, sulle malefatte della banda della Magliana venne  gettato un fascio di luce totale: dai legami con la mafia alle  implicazioni con i servizi deviati.",05 ottobre 1993,https://ricerca.repubblica.it/repubblica/archivio/repubblica/1993/10/05/otto-arresti-per-il-sequestro-del-duca.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"GIAPPONE, LE AZIENDE IN DIFFICOLTA'","NOMURA, VERTICI A PROCESSO Il Giappone processa i vertici dei  colossi della finanza per collusione con la mafia. Ieri è  toccato all' ex presidente di Nomura che ha ammesso di aver  versato ad una gang di criminali ben 6 miliardi 300 milioni di  lire. Nei prossimi giorni toccherà ai manager di Daiwa,  Nikko e Yamaichi YASUDA, TITOLO A RISCHIO La Yasuda Bank and  Trusting è stata declassata da Standard and Poors da BB+ a  BBB-, a livello di un titolo spazzatura. La banca, una delle  prime venti del Giappone ha annunciato perdite semestrali per 75  miliardi di yen e una ristrutturazione della sua rete estera ANNO  NERO PER BANK OF TOKYO Anno nero per la Bank of Tokyo-Mitsubishi,  la prima banca mondiale, che ha registrato nel primo semestre  dell' anno (a settembre) perdite per 860,5 miliardi di yen  (11.530 miliardi di lire circa), prima delle imposte, contro un  utile di 119,4 miliardi dell' anno precedente",26 novembre 1997,https://ricerca.repubblica.it/repubblica/archivio/repubblica/1997/11/26/giappone-le-aziende-in-difficolta.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Riciclaggio, su mafia spa l' occhio dell' Fbi","Un filo diretto collegherà la Procura di Pietro Grasso con  l' Fbi e la Procura distrettuale di Brooklyn, New York. Due  computer superprotetti - uno in Sicilia, l' altro negli Stati  Uniti - consentiranno un continuo scambio di informazioni. Ieri  mattina, il capo della divisione criminalità organizzata  dell' Fbi, Frederick Snellings, è arrivato a Palermo, per  definire gli ultimi dettagli del progetto. Il collegamento  telematico fra l' intelligence antimafia italiana e quella  americana non è nato per caso. Da mesi ormai il  procuratore Grasso e gli investigatori della squadra mobile di  Palermo stanno conducendo alcune indagini sui nuovi rapporti fra  la mafia siciliana e quella d' oltreoceano. Anche l' Fbi e i  procuratori di New York sono parecchio interessati al tema: nel  febbraio scorso chiesero addirittura di potere interrogare in  tutta fretta l' ultimo pentito di Cosa nostra siciliana, Antonino  Giuffrè. E a settembre, Pietro Grasso e il capo della  Mobile palermitana, Giuseppe Cucchiara, sono volati in America  per una missione top secret. Sembra, per interrogare un testimone  sotto protezione che ha già dato indicazioni importanti  all' Fbi. Ma non c' è alcuna conferma ufficiale. Il  procuratore di Palermo si rifiuta di rispondere a qualsiasi  domanda sulle indagini in corso. Al termine del vertice con la  delegazione americana, si limita ad alcune analisi: «Dopo  l' emergenza terrorismo - spiega - le autorità  statunitensi sono tornate ad avere attenzione per il fenomeno  criminalità organizzata. Si sono rese conto che può  tornare a rappresentare un pericolo per la società e l'  economia». Non c' è solo il traffico di droga fra le  preoccupazioni della Procura di Palermo e di quella di Brooklyn:  italiani e americani cercano di dare un volto soprattutto ai  manager del riciclaggio. è stato il pentito Nino  Giuffrè, nell' interrogatorio di febbraio, a mettere in  guardia gli investigatori dell' Fbi e il procuratore di New York,  Mark Feldman, sulle nuove frontiere della mafia: «Cosa  nostra può fornire supporto anche ai terroristi - ha  spiegato - non è certo un' associazione politica. Tratta  affari, droga, armi, e tutto ciò che c' è di  illegale». La considerazione del pentito non era arrivata  per caso. Gli americani volevano sapere qualcosa di nuovo sul  clan Bonanno di New York, chiesero di alcuni siciliani originari  di Castellammare del Golfo. Giuffrè non ebbe dubbi:  «La provincia di Trapani è uno dei punti di incontro  più importanti». E disegnò uno scenario in  cui c' erano mafiosi, massoni ed esponenti dei servizi segreti  deviati: «Hanno contatti con frange estremiste e  terroristiche in Africa», aggiunse. «è una  concreta ipotesi di lavoro - dice oggi il procuratore Grasso -  Cosa nostra non volta le spalle a nessuno». La rete del  riciclaggio mafioso potrebbe aver già intersecato le mosse  dei terroristi. Se gli americani cercano di ricostruire le  inedite alleanze fra boss e terroristi, l' intelligence italiana  sta invece ripercorrendo i nuovi affari di Bernardo Provenzano.  L' indagine, condotta dal pm Sergio Barbiera, partirebbe da dove  sono finite le inchieste degli anni Ottanta. Il triangolo Carini,  Villagrazia e Torretta sarebbe tornato d' attualità nello  scacchiere internazionale del business mafioso. Il vero problema  è dare un volto ai nuovi referenti americani di Cosa  nostra. Anche oltreoceano le inchieste hanno decapitato i clan  tradizionali, favorendo indirettamente un grande ricambio. L'  ultimo storico padrino di New York è caduto a gennaio  nella rete dell' Fbi: Joseph Massino, reggente della famiglia  Bonanno, l' aveva sempre fatta franca. Poi, alcuni suoi  luogotenenti hanno parlato e il procuratore di Brooklyn, Roslynn  Mauskopf, l' ha incriminato per un delitto di vent' anni fa,  legato alla vicenda di Donnie Brasco, l' agente Fbi sotto  copertura che ha ispirato a Hollywood l' omonimo film con Al  Pacino e Johnny Depp. Per gli affari più recenti, Massino  non è stato ancora messo sotto accusa. L' Fbi è a  caccia di chi ha preso il suo posto.",01 ottobre 2003,https://ricerca.repubblica.it/repubblica/archivio/repubblica/2003/10/01/riciclaggio-su-mafia-spa-occhio-dell.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Scudo fiscale per i reati valutari e i fondi neri caduti in prescrizione,"ROMA - Scudo fiscale libero anche per coloro che hanno esportato  capitali illegalmente e per i fondi neri caduti in prescrizione.  Il decretolegge varato giovedì dal consiglio dei ministri  che contiene la proroga fino al 15 maggio (estendibile al 30  giugno) della immunità fiscale per chi rimpatria denaro  custodito illegalmente all' estero estende ad una platea ben  più ampia l' immunità fiscale per chi fa rientrare  capitali in Italia. Il primo aspetto riguarda i reati valutari:  sono stati aboliti intorno all' inizio degli Anni Novanta in  concomitanza con la liberalizzazione dei mercati dei capitali.  Ora, in considerazione del fatto che questo reato non esiste  più, si apre la porta anche a coloro che esportarono  risorse finanziarie prima dell' abolizione di quel reato e che,  in base al vecchio testo del decreto, avrebbero dovuto invece  lasciare quei soldi all' estero. Il secondo aspetto che apre uno  spiraglio al rientro di ""fondi neri"" (purchè non frutto di  corruzione o concussione), riguarda il via libera ai capitali  esportati violando reati sui quali è intervenuta la  prescrizione. In pratica i reati che non possono più  essere oggetto di processo (tranne i più gravi, come  mafia, usura ed estorsione) non saranno un ostacolo al relativo  rientro di capitali e alla possibilità di beneficiare  dello scudo fiscale. La norma investe una problematica assai  delicata perché è in corso un processo allo stesso  presidente del Consiglio Silvio Berlusconi per falso in bilancio.  Negli ambienti giudiziari milanesi si nota tuttavia che non  sarà facile utilizzare la prescrizione perché i  giudici applicano una interpretazione molto stringente per  calcolare la decorrenza dei termini di prescrizione del falso in  bilancio (oggi ridotti a sette anni e mezzo). Per i giudici  milanesi il reato continua a venir commesso fino al momento in  cui il fondo nero non viene svuotato o regolarizzato con il  rientro. C' è chi ritiene invece che i termini di  prescrizione si calcolino a partire dal momento in cui il fondo  nero fu creato. Questo dunque il quadro che si muove dietro alla  proroga dei termini che al Tesoro difendono a spada tratta. In  Via Venti Settembre infatti si spiega che la proroga ha avuto il  via libera della Ue con il solo vincolo che si tratti di un lasso  di tempo «ragionevole» e si argomenta inoltre che  è stata chiesta a viva voce dagli operatori. A chi vede  nel provvedimento una misura messa in atto per evitare un flop,  al Tesoro si replica che, al contrario, la proroga è  necessaria all' amministrazione finanziaria per smaltire  richieste dalle quali è attualmente  «ingolfata». Tra le ragioni che hanno consigliato la  proroga ci sarebbe anche l' intenzione di contrastare l'  ostruzionismo delle banche svizzere che ""spaventano"" i loro  depositanti con i tempi lunghi ed i costi per il disinvestimento  dei loro fondi: per questo la norma prevede che chi giustifica  con queste ragioni tecniche il ritardo ha tempo fino al 30  giugno. Sul punto, più squisitamente politico, dei reati  caduti in prescrizione al Tesoro si spiega che se non si fosse  modificata la normativa, si sarebbe giunti al paradosso di far  ""rivivere"" un reato estinto come quello dell' esportazione  illegale di capitali all' estero e che anche dall' opposizione  era stato sollecitato un intervento in questo senso. Al Tesoro  dicono che «non sono i grandi capitalisti ma gli  albergatori romagnoli a trarre beneficio dalle nuove  norme». Infatti, secondo quanto risulta a Via Venti  Settembre, le partite in rientro, almeno dalle prime indicazioni,  ammontano in media a uno o due miliardi. Il governo ripete  comunque di riporre molta fiducia nel rientro dei capitali che  dovrebbe raggiungere l' obiettivo di almeno un punto del pil (13  miliardi di euro).",16 febbraio 2002,https://ricerca.repubblica.it/repubblica/archivio/repubblica/2002/02/16/scudo-fiscale-per-reati-valutari-fondi-neri.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
DIECI GIUDICI COLLUSI CON I CLAN',"PALERMO - ""Mi risulta che mio figlio avrebbe fatto i nomi di una  decina di giudici; siccome io ho in corso otto processi vorrei  che voi chiedeste a mio figlio di dire i nomi di questi giudici"".  La bomba scoppia alle 10,30 nell' aula bunker di Rebibbia dove la  Corte di Assise di Caltanissetta si è trasferita per  ascoltare i pentiti nel processo per la strage di Capaci. A  parlare è Raffaele Ganci, boss della Noce, prima ancora  che il figlio pentito, Calogero cominci a rispondere alle domande  delle accuse e della difesa. Le parole del boss spiazzano tutti.  E subito si scatena la caccia ai ""nomi"" degli insospettabili  giudici che avrebbero favorito la mafia. Il tam-tam da Roma a  Palermo è intenso. Circolano nomi di sei o sette giudici,  nomi in libertà che nessuno, né i magistrati di  Palermo né quelli di Caltanissetta, titolari per  competenza, confermano. Il procuratore aggiunto di Caltanissetta  Paolo Giordano, che assieme al collega Luca Tescaroli rappresenta  l' accusa nel processo di Capaci, viene ""accerchiato"" dai  giornalisti che gli chiedono notizie: ""E' vero, è falso?  Chi sono questi magistrati chiamati in causa da Calogero Ganci?"".  E il procuratore aggiunto Giordano, come al solito, dice poco o  niente, si limita a dichiarare che ""nel momento in cui dovessero  emergere nel corso delle indagini i nomi di alcuni giudici l'  ufficio del pubblico ministero automaticamente trasmetterà  gli atti al Consiglio superiore della magistratura che li esamina  e può decidere se aprire o no un' inchiesta. E questo  proprio a garanzia degli imputati"". Si controlla anche al Csm e  alcune fonti affermano che da Caltanissetta non è giunto  alcun fascicolo relativo alle presunte accuse del pentito contro  giudici palermitani. Il giallo, dunque, resta. Ma il boss  Raffaele Ganci, per fare quella richiesta così specifica  al figlio pentito, qualcosa deve pur aver saputo. Ma quando  Calogero Ganci, in teleconferenza (si scoprirà poi che si  trovava all' interno di una stanza dell' aula bunker di Rebibbia  e non in una località segreta), viene interrogato da  accusa e difesa, l' argomento, non viene neppure sfiorato.  Qualcuno si aspettava che alcuni difensori degli imputati  ribadissero la richiesta del boss, ma non è stato  così. Calogero Ganci dunque ha risposto alle domande  attinenti al processo nel quale è anche imputato assieme  al padre, al fratello Domenico e ad altri 39 boss e uomini d'  onore. E in relazione ai presunti rapporti tra Cosa nostra e  uomini delle istituzioni, il pentito ha ribadito che era il  fratello Domenico che ""si incontrava con persone vicine alle  istituzioni e questo su incarico di mio padre Raffaele"". Il  figlio pentito del boss parla anche di un altro boss della  Cupola, adesso pentito, Salvatore Cangemi che nelle sue  dichiarazioni avrebbe ""dimenticato"" di avere partecipato ad  alcuni omicidi eccellenti. Omicidi (come quelli del generale  Carlo Alberto Dalla Chiesa e la partecipazione alla strage di via  D' Amelio) che Ganci nelle precedenti dichiarazioni gli ha  ""ricordato"". ""E mio padre - ha affermato Ganci - era sollevato  dal fatto che Cancemi non aveva ancora parlato della strage di  via D' Amelio"". Il pentito rispondendo ad altre domande ha detto  che il boss Totò Riina poteva essere arrestato prima:  ""Bastava seguire me, che ero il suo contatto con gli altri boss,  per arrivare a lui"". E aggiunge anche di ricordare, per averlo  saputo dalla moglie, dei lamenti di Antonietta Bagarella, moglie  di Totò Riina, durante uno dei suoi parti in una clinica  privata di Palermo dove era ricoverata con un falso nome. Sul  41-bis, il regime carcerario duro imposto ai boss, Ganci rivela  che nonostante tutto i mafiosi riuscivano a comunicare tra di  loro: ""Comunicavamo liberamente e ci scambiavamo informazioni  attraverso il bagno o le finestre delle nostre celle"". L'  interrogatorio di Ganci jr si è concluso nel tardo  pomeriggio. Ha fatto o non ha fatto i nomi di giudici  ""avvicinabili""? Il mistero resta.",22 settembre 1996,https://ricerca.repubblica.it/repubblica/archivio/repubblica/1996/09/22/dieci-giudici-collusi-con-clan.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Ma il governo ferisce la cultura della legalità,"ROMA - Onorevole Franceschini, Bondi vi intima di sconfessare  Violante. «Il tentativo di Forza Italia è evidente:  sollevare un polverone sulle dichiarazioni di Violante per  distrarre, per coprire le spaccature all' interno della  maggioranza». Vi chiede anche di moderare i toni degli  attacchi. «Paradossale. Difficile accettare richieste  così proprio da chi ha fatto delle accuse all' opposizione  mestiere quotidiano. Certe cose restano scolpite. Come il  Berlusconi che, alla vigilia delle politiche del 2001, urlava: il  voto in Italia non è libero, la sinistra fa i  brogli». Insomma, non c' è da nulla da sconfessare?  «Una cosa sono le affermazioni di Violante. Altra cosa il  tentativo della maggioranza di imbastire in Parlamento un  processo su dichiarazioni tutte politiche. Le parole del  capogruppo possono condividersi o meno ma stanno dentro lo  scontro fra centrodestra e centrosinistra». Ma, nel merito,  ha ragione il capogruppo ds? «Gli atteggiamenti e le parole  di Berlusconi feriscono la cultura della legalità.  Diseducano. Spingono a non rispettare le regole. Il continuo  ricorso al condono. Le leggi ad personam in materia di giustizia.  Gli attacchi ai magistrati. Berlusconi ha trasmesso al paese l'  idea del più furbo, dell' aggirare la legge, la cultura  dell' illegalità». Però la difesa della mafia  è un' altra cosa. «Avrei usato maggiore prudenza  nell' accostare il nome del presidente del Consiglio - che di  questo comunque si tratta - alla parola mafia. Violante ha poi  precisato il suo pensiero: è un ragionamento di principio,  politico, non un j' accuse giudiziario. Non ha parlato di  connivenza di Berlusconi con Cosa Nostra. Ha svolto  considerazioni di carattere generale, e in questo senso  condivisibili». Il centrosinistra in un primo momento  è sembrato timido nel sostegno al capogruppo della  Quercia. «Lo abbiamo difeso nel momento in cui si è  cercato di scatenare la caccia alle streghe in Parlamento. Come  opposizione non dobbiamo cadere però nel rischio di  personalizzare la battaglia. Alzare il tiro su Berlusconi non  serve. Che tipo è, credo sia chiaro a tutti ormai. Molto  meglio concentrarsi sui danni che il suo governo sta provocando  al paese».",15 ottobre 2003,https://ricerca.repubblica.it/repubblica/archivio/repubblica/2003/10/15/ma-il-governo-ferisce-la-cultura-della.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
COLLUSIONE TRA MAFIA E PARTITI LETTERA DI RUTELLI A SPADOLINI,"ROMA Il capogruppo dei deputati radicali, Francesco Rutelli, ha  scritto una lettera aperta al segretario del Pri, Giovanni  Spadolini, sulla questione morale: la lettera sarà  pubblicata nel prossimo numero dell' Espresso. Lo rende noto  Notizie radicali. Rutelli cita l' intervento del giudice  istruttore di Reggio Calabria Enzo Macrì a un seminario su  Stato di diritto, mafia e poteri alternativi, in cui il  magistrato affermò tra l' altro secondo quanto riferisce  Rutelli: la ' ndrangheta tende a entrare con i propri  rappresentanti nelle istituzioni attraverso i partiti. Si tratta  di presenze che riguardano tutti i partiti della maggioranza,  molto ampia è quella nel partito repubblicano. Rutelli  esprime sorpresa per il fatto che Spadolini non abbia replicato  al magistrato e non abbia trovato il modo di scrivere una  smentita né di presentare una querela. Il capogruppo del  Pr ricorda che i radicali sono stati ripetutamente e con  arroganza svillaneggiati da esponenti del Pri per la candidatura  di Tortora e per le iscrizioni di carcerati; cita alcuni casi  (tragli altri l' assassinio dell' assessore del Pri di  Nardò da parte di un collega di partito per poterne  occupare il posto), e chiede a Spadolini l' apertura di un'  immediata inchiesta interna al Pri.",22 marzo 1987,https://ricerca.repubblica.it/repubblica/archivio/repubblica/1987/03/22/collusione-tra-mafia-partiti-lettera-di-rutelli.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"PALERMO, DELL' UTRI IN AULA 'E' UN PROCESSO POLITICO'","PALERMO - ""Pensavo che Palermo mi desse la laurea ad honorem e  invece, si costituisce parte civile nel processo dove sono  imputato e accusato ingiustamente"". Marcello Dell' Utri arriva di  buon mattino a Palazzo di giustizia ad affrontare la prima  udienza con l' accusa di concorso esterno in associazione  mafiosa. E' accompagnato da Lino Jannuzzi, collaboratore del  'Foglio' di Ferrara e, prima di entrare in aula, fa una  prenotazione in una trattoria di Romagnolo. Dell' Utri ha voglia  di ricci e di pesce fresco, ha voglia di respirare l' aria e i  sapori di Palermo, la sua città, che lasciò, dice  ai giornalisti, nel '73.Una città dove ""la mafia esiste ma non si vede"", dove  qualunque palermitano, ""anche nel bar di questo palazzo"",  potrebbe incontrare delle persone che possono essere mafiose. E  mentre s' avvia verso l' aula della seconda sezione, dove  sarà processato, a pochi metri di distanza c' è il  procuratore aggiunto Guido Lo Forte, uno dei pubblici ministeri,  uno dei suoi ""accusatori"". I giornalisti gli chiedono se ha letto  'Repubblica' , se ha letto che un pentito accuserebbe il  magistrato. ""Sì, l' ho letto e, se tanto dà tanto,  non posso che esprimergli tutta la mia solidarietà"". Poi  entra in aula.Comincia il processo. Uno dei suoi avvocati, Enzo Trantino,  critica l' impianto accusatorio e chiede l' annullamento del  decreto che dispone il rinvio a giudizio di Dell' Utri, per la  genericità delle accuse. Lo Forte replica e ricorda che le  accuse non sono generiche e che si basa su ben 57 punti  ""specifici"". La schermaglia procedurale dura un paio d' ore, il  Tribunale, presieduto da Leonardo Guarnotta, ammette la  costituzione di parte civile del Comune e della Provincia di  Palermo mentre sull' eccezione di nullità, illustrata da  Trantino, deciderà alla prossima udienza, il 18 novembre.  Appena fuori dall' aula Dell' Utri risponde di nuovo ai cronisti.  ""La vita - dice - mi ha riservato anche questo: spero che ci sia  un lieto fine. Io sono tranquillo, per me è importante la  salute. Posso farmi anche 30 anni di carcere, la mia coscienza  pulita mi aiuterebbe a stare bene"".Dell' Utri sostiene che il suo è un processo politico, il  secondo a Palermo. ""Quello ad Andreotti - dice - sta calando d'  intensità e viene messa in scena un' altra commedia. Io  speravo che questo processo allucinante non si facesse  perchè le accuse sono nulle, evanescenti e inventate.  Pazienza"". I cronisti gli ricordano che il procuratore aggiunto  Lo Forte sostiene invece che ""la vita di Dell' Utri s' intreccia  con la storia di Cosa nostra"". L' ex manager della Fininvest e  deputato di Forza Italia, si ferma un momento e risponde: ""O  è un pazzo lui o io sono un mostro che non riesce a  riconoscersi.Mi sento ribollire lo stomaco. Dei 57 fatti specifici di cui mi  accusano non ce n' è uno vero. Se fossero tutti  così potrebbero essere anche duemila"". ""Mi accusano anche  di riciclaggio"" dice Dell' Utri aggiungendo in dialetto  siciliano: ""Ma unni sunnu quei piccioli? (Ma dove sono quei  soldi, ndr)"". Dei personaggi che in qualche modo entrano nel  processo Dell' Utri afferma di conoscere solo Vittorio Mangano e  Gaetano Cinà. ""Mangano era serio e professionale e Silvio  Berlusconi gli affidava i figli. Non mi esprimo sulle sue  condanne.Su Cinà potrei dire che non è mafioso anche se vi  fossero sentenze in tal senso"". Le domande non finiscono mai. Un  cronista gli chiede se questo è un processo politico.  ""Sarà un caso - risponde il parlamentare - ma questo  processo è iniziato quando Forza Italia ha aperto a  Palermo"". Alla fine è Dell' Utri che fa le domande e,  rivolgendosi ad alcuni passanti, chiede: ""Voi cosa ne pensate,  sono colpevole o innocente?"". ""Non lo so"", risponde il primo.  ""Rifletta"", suggerisce Dell' Utri che ad un altro passante  ripropone la domanda ottenendo la risposta che sperava: ""Io penso  di no"".",06 novembre 1997,https://ricerca.repubblica.it/repubblica/archivio/repubblica/1997/11/06/palermo-dell-utri-in-aula-un.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Cattedrale chiusa ai senzatetto,"Hanno occupato la Cattedrale per la quarta volta nel giro di  pochi mesi, lo hanno fatto, dicono, per cercare la  solidarietà della chiesa. Ma il parroco don Gino Lo Galbo,  per tutta risposta, ha avvertito le forze dell' ordine che hanno  portato tutti i manifestanti fuori dal duomo. Il comitato di  lotta per la casa è così tornato in piazza ieri  mattina dopo alcune settimane di quiete. Al centro della nuova  protesta «il menefreghismo delle istituzioni davanti al  dramma di chi non ha un alloggio». Dopo lo sgombero i circa  cinquanta manifestanti hanno occupato via Matteo Bonello mandando  il tilt il traffico fino alle 16 quando la protesta è  rientrata. In tarda mattinata, poco dopo lo sgombero, una donna  che aveva partecipato all' occupazione è stata portata via  con un' ambulanza: «è una signora ammalata di cancro  - racconta Tony Pellicane, uno dei leader della protesta - che si  è sentita male a causa del trattamento che le hanno  riservato le forze dell' ordine durante lo sgombero. Mio  fratello, che è diabetico, ha avuto un collasso. Credevamo  che la chiesa ci aiutasse, invece ci ha fatti allontanare in malo  modo». E la Cattedrale è stata chiusa, con buona  pace di una cinquantina di turisti francesi radunatisi in corso  Vittorio Emanuele e costretti a scoprire i tesori del duomo solo  attraverso i racconti della guida. Padre Lo Galbo è deciso  a tenere chiusi i battenti anche oggi perché teme nuovi  tentativi di occupazione. «Il 30 ottobre - spiega Pellicane  - avevamo preso parte a un vertice in prefettura. Avevamo  proposto di utilizzare i beni confiscati alla mafia per  trasformarli in case popolari: ci sono a Palermo cento alloggi  pronti per essere utilizzati ma il Comune sembra aver deciso di  prendere tempo. Allo stesso modo non ha ancora affidato i  quaranta alloggi appena requisiti a precedenti assegnatari.  Evidentemente l' emergenza alloggi non è considerata un  problema primario». Da qui la protesta di piazza. «Ci  dispiace se abbiamo creato disagi agli altri cittadini - continua  Pellicane - ma non avevamo scelta: dopo la riunione di ottobre ci  avevano promesso che ne sarebbe seguita un' altra, più  tecnica, nella quale mettere in pratica quanto già  stabilito in via informale. E invece tutto è rimasto  fermo. Siamo tornati in strada per questo e alla fine abbiamo  ottenuto l' incontro che chiedevamo». L' appuntamento  è per martedì mattina alla prefettura, ci  sarà anche l' assessore alla Casa Domenico Miceli,  chiamato in causa per l' assegnazione dei beni confiscati.  «Chi ha messo in piedi questa protesta - dice Miceli -  dovrebbe ricordare che i beni confiscati alla mafia non sono a  disposizione del Comune ma dell' Agenzia del demanio che li  assegna attraverso la Prefettura. Fino a oggi i beneficiari sono  state soprattutto associazioni che operano nel sociale. Io sarei  felice di poterne disporre per assegnarli ai senza casa. Quanto  agli alloggi che abbiamo requisito a chi non li aveva mai  utilizzati li ridistribuiremo ma tenendo conto della graduatoria  attuale». Solidarietà ai senza casa è stata  espressa da Umberto Santino, presidente del Centro Impastato:  «La Curia - si legge in una nota - non ha perso l'  occasione per dimostrare la sua insensibilità per le  condizioni di grave disagio che vivono tanti cittadini di  Palermo».",29 novembre 2002,https://ricerca.repubblica.it/repubblica/archivio/repubblica/2002/11/29/cattedrale-chiusa-ai-senzatetto.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
E il Palermo finisce all' Ucciardone,"Per arrivare alla sala teatro del carcere dell' Ucciardone ci  sono da superare nove cancelli con il loro campionario di sbarre,  chiavistelli, grate e porte blindate. Una volta entrato, anche se  cerchi di immaginare che sia solo un auditorium e che quella  organizzata è una festa, il ricordo di quei nove cancelli,  di quelle sbarre e di quei chiavistelli non ti abbandona un  attimo. è stato così anche per i giocatori del  Palermo che ieri hanno incontrato i detenuti nell' ex fortezza  borbonica. C' erano quasi tutti, guidati da Rino Foschi, Daniele  Arrigoni, Antonio Schio e Beppe Corti. La prima festa di  benvenuto è stata quella delle guardie carcerarie all'  ingresso del penitenziario. I tifosi sono trasversali. Stanno tra  le guardie e tra i detenuti. Le richieste di autografi di chi  indossa le divise sono identiche a quelle di chi indossa una tuta  e sconta una condanna. All' ufficio matricola c' è chi  offre un caffè ai giocatori. «No grazie».  Risponde cortesemente Maniero. Chissà che non conosca la  storia di Gaspare Pisciotta e del caffè preso all'  Ucciardone. «Non sono mai stato in un posto come questo -  dice Tonino Asta - e voglio vedere da vicino una realtà  che non conosco». Corpo di guardia, sala delle udienze,  ufficio matricole. Le targhe sulle porte fanno chiaramente capire  che quella che inizia non è una visita al Club  Mediterranee, ma ad un luogo di sofferenza. Ad accogliere la  squadra, i dirigenti e il presidente della Provincia Musotto che  ha patrocinato la visita, c' è il direttore del carcere  Maurizio Veneziano che dopo avere ricordato che «lo sport  è aggregazione e valori positivi» lascia il  microfono a Musotto. Il suo, più che il classico  intervento di saluto del politico di turno. è una  testimonianza di vita, senza alcun tipo di reticenza. «So  benissimo cosa si prova a stare qui dentro - dice Musotto che  è stato in galera quattro mesi per un' accusa di mafia  rivelatasi poi infondata - Anche per la mia esperienza passata  capisco quanto possa essere importante una parola di conforto  specialmente durante il periodo natalizio. Non ho mai dimenticato  quello che mi è successo. E anche adesso che ricopro un  ruolo istituzionale non dimentico chi invece è rimasto  dentro. Per questo ho molto apprezzato il gesto dei giocatori del  Palermo che è vero sono degli sportivi, ma oggi hanno  dimostrato di essere soprattutto uomini». Per molti di  loro, per molti dei giocatori del Palermo e dei dirigenti  rosanero, sino a ieri mattina Ucciardone era solo il nome  sinistro di un carcere altrettanto sinistro che fa parte dell'  iconografia della città. «Ogni volta che passiamo da  queste parti, per andare al campo di allenamento o allo stadio ci  diciamo sempre che dentro c' è qualcuno che fa il tifo per  noi. Vi pensiamo sempre - dice il direttore sportivo rivolto ai  detenuti - e faremo tutto il possibile per dare anche a voi la  gioia che tutta la città aspetta. Nella speranza di  vedervi presto allo stadio». Quanto presto è  difficile dirlo. Le storie dei detenuti che hanno partecipato  all' incontro con i giocatori sono rimaste top secret. Un  documento firmato all' ingresso dai giornalisti vietava di  rivolgere loro domande. Ma di domande ne hanno fatte tante i  carcerati all' allenatore, a Foschi e ai giocatori. All'  allenatore hanno chiesto come mai il Palermo ha perso il derby e  se la colpa non sia stata sua. «Probabilmente anche io  avrò avuto delle colpe - ha risposto l' allenatore - ma  siamo mancati negli episodi decisivi della gara». A Foschi  hanno chiesto di mercato e il direttore, pure in una occasione  come quella di ieri, ha dato la colpa ai giornalisti che  inventano i nomi dimenticando che proprio lui in un solo  pomeriggio a Boccadifalco ne ha fatto una ventina e che da  più parti è stato sbandierato che il Palermo ha  già fatto quattro acquisti. A Tonino Asta è stato  chiesto che sapore ha per un siciliano giocare nella propria  terra e l' ex capitano del Torino ha risposto che quando gli  è stato proposto di tornare in Sicilia non ci ha pensato  su un attimo perché vuole entrare nella storia di questa  città riportando in A il Palermo dopo trent' anni. C'  è stato poi un detenuto che ringraziando per le tute, i  palloni e le maglie che la delegazione rosanero ha portato in  carcere, si è interrogato se questi regali non fosse  più utile mandarli ai bambini delle zone terremotate del  Molise. L' incontro è finito con i soliti auguri, i soliti  applausi, le solite strette di mano, ma con una diversa  sensazione dentro. Uno stato d' animo che Pippo Maniero riesce  bene a sintetizzare. «Guardavo quei ragazzi, questo posto e  mi chiedevo come si possa arrivare a commettere reati che ti  privano della libertà. Probabilmente dietro ci sarà  tanta disperazione, ma visto quello li aspetta io ci penserei  tantissimo prima di sbagliare. Adesso noi usciamo all' aria  aperta mentre loro tornano nelle celle. Una vita che nessuno  può augurarsi».",20 dicembre 2002,https://ricerca.repubblica.it/repubblica/archivio/repubblica/2002/12/20/il-palermo-finisce-all-ucciardone.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
UN PAESE IN BILICO,"MENTRE le ' aquile verdi' si preparavano ad incontrare l'  Argentina a Boston, la giunta militare al potere in Nigeria  faceva arrestare a Lagos il presidente Moshood Abiola. L'  eccentrico miliardario, sponsor della Coppa d' Africa, era  colpevole di aver vinto le prime elezioni libere del 12 giugno  del ' 93, subito annullate dal regime militare di Sani Abacha, e  di essersi autoproclamato presidente esattamente un anno dopo. I  militari non hanno apprezzato il gesto di sfida di Abiola e lo  hanno messo in prigione, trasformandolo così nel Mandela  nigeriano. Il 12 giugno la gente si è riversata in piazza  per lui, i soldati sono intervenuti duramente. Quanti dei 22  giocatori in America avranno esultato per l' autoproclamazione di  Abiola? Pochi, quasi sicuramente. Perchè il miliardario di  fede musulmana è innanzittutto uno yoruba, una delle etnie  più importanti della Nigeria, dal glorioso passato ma ora  estromessa dal potere. E Abacha ha imposto all' allenatore della  nazionale di schierare in squadra giocatori di tutte le  principali tribù, ""per riflettere il carattere federale e  unitario dello Stato nigeriano"". Ed è proprio la  frammentazione etnica il maggiore problema. La Federazione  nigeriana, composta da 30 Stati, è il paese più  popolato dell' Africa con quasi 90 milioni di abitanti, divisi in  oltre 250 tribù. Da quando si è resa indipendente  dalla Gran Bretagna, nel ' 60, solo i militari sono stati capaci  di tenere insieme questo puzzle di etnie, soffocando con la forza  le spinte separatiste, come nella sanguinosa guerra del Biafra,  che tra il ' 67 e il ' 70 costò la vita a quasi 3 milioni  di persone. Da sempre la popolazione ha avuto un rapporto di  odio-amore con le diverse giunte militari che hanno guidato il  paese, un colpo di stato dopo l' altro. Negli anni ' 70, in pieno  boom petrolifero, la Nigeria stava per diventare una vera potenza  economica. Ma negli anni ' 80 il prezzo del greggio è  crollato, e sono tornate a galla le tensioni sociali. Il paese si  dibatte ormai da anni in una spaventosa crisi economica. Dalla  Nigeria, così come da tanti altri paesi africani, è  iniziata l' immigrazione, soprattutto verso la Gran Bretagna, ma  anche verso l' Italia. I nigeriani da noi ora sono ufficialmente  circa 7 mila, più altrettanti clandestini, che  rappresentano in tutto lo 0,8 per cento degli extracomunitari in  Italia. L' anno scorso il capo della giunta militare Ibrahim  Babangida ha cercato di placare le proteste indicendo libere  elezioni: ma la mossa si è rivelata un boomerang e i  militari sono stati sconfitti. C' è il rischio di finire  come in Bosnia: c' è una nazione sull' orlo della  disintegrazione, una corruzione endemica, che si serve anche del  traffico internazionale di droga. Ormai solo le ' aquile verdi'  rappresentano ancora la faccia pulita del paese e rimangono l'  unico simbolo dell' unità nigeriana.",02 luglio 1994,https://ricerca.repubblica.it/repubblica/archivio/repubblica/1994/07/02/un-paese-in-bilico.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Professore suicida, denunciò i boss. Lascia dossier di accuse","MESSINA - Si è lanciato da un viadotto dell' autostrada  Messina-Palermo il professore Adolfo Parmaliana, 50 anni, docente  di chimica all' università di Messina. In passato aveva  denunciato le collusioni politico-mafiose in alcuni comuni della  provincia, in particolare a Terme Vigliatore. In seguito alle  denunce l' amministrazione comunale era stata sciolta per  infiltrazioni mafiose. Le motivazioni del gesto, come scrive la  Gazzetta del Sud, sono contenute in una lettera che il docente ha  lasciato al fratello. Secondo la ricostruzione degli  investigatori, l' uomo avrebbe raggiunto il viadotto con la  propria automobile, una Bmw 320, dopo averla fermata sulla corsia  d' emergenza, in direzione di Palermo, è sceso e si  è lanciato nel vuoto, dopo circa 35 metri si è  schiantato in una cunetta nei pressi della vecchia stazione  ferroviaria di Patti Marina. «Il drammatico gesto di  Parmaliana è forse il modo che aveva per sconfiggere il  sistema giudiziario che aveva più volte denunciato».  E' stato il commento dell' avvocato Fabio Repici, legale della  famiglia del docente. Parmaliana aveva denunciato intrecci fra  mafia e politica nel messinese, ma era stato querelato e rinviato  a giudizio per diffamazione. Due settimane fa, infatti,  Parmaliana era stato raggiunto dal provvedimento giudiziario  scaturito da un manifesto che era stato fatto affiggere a Terme  Vigliatore nel dicembre 2005 con il quale manifestava il proprio  plauso per il provvedimento di scioglimento del comune da parte  dell' allora presidente Ciampi. Il docente ha lasciato un fitto  dossier, che adesso è al vaglio degli inquirenti.",04 ottobre 2008,https://ricerca.repubblica.it/repubblica/archivio/repubblica/2008/10/04/professore-suicida-denuncio-boss-lascia-dossier-di.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"PCI, INDUSTRIALI, TANGENTI CRAXI DISTRIBUISCE MEMORIALI","ROMA - A Bettino Craxi non era bastata la diffusione di ""stralci""  dei verbali tratti dalle sue dichiarazioni spontanee ad Antonio  Di Pietro. Come ai bei tempi de ""L' Avanti!"" avrebbe preferito la  loro pubblicazione integrale, e così ecco arrivare ai  giornali il ""memoriale 2"", già noto e stranoto, almeno nei  dettagli più importanti. Che poi sono due o tre: i soldi  dall' Est al Pci, le responsabilità ""collettive"" per il  sistema tangentizio, le colpe del povero tesoriere socialista  Balzamo. Punti ripetuti con l' ossessione di chi vorrebbe essere  creduto, ma sa benissimo che il suo peso processuale si riduce  giorno dopo giorno. L' EST E IL PCI - ""Era impossibile - scrive  Craxi - pensare di fare una sola cosa di queste (forniture,  impianti, acquisti o vendite, ndr) con l' Urss e con gli stati  satelliti senza pagare il dazio al più grande partito  comunista dell' Occidente"". ""E il valzer della carne che dai  paesi dell' Est - si chiede retoricamente nel memoriale -  attraversava la Germania per giungere da noi era un inno all'  ideale intereuropeo o una frode ai danni della comunità?"".  Qui Craxi parla di un capitolo di ""irregolarità,  illegalità e immoralità"" e cita i ""festival  popolari"" (dell' Unità), come ""esposizioni festose dei  prodotti dei paesi del Comecon"". Con queste allusioni a entrate  in rubli, secondo il denunciante, si finanziavano pubblicazioni,  attività culturali, di formazione e ""marce sulla capitale  di intere masse di militanti"". Infine una serie di frecciate,  pure queste generiche, su Pci-Pds e tangenti nostrane, ""un  particolare tipo di tangente"", spiega Craxi, ""costituita dalla  quota di lavori pubblici, appalti, forniture, subappalti che  veniva negoziata e ottenuta in favore di cooperative legate al  partito"". E qui una battuta feroce: ""Anche la mafia non si fa  dare denaro ma preferisce i subappalti"". LUI E BALZAMO - Sull'  amministrazione del partito il segretario politico viene  ""naturalmente informato nelle linee generali"", scrive. E Craxi  ammette di essere stato sempre consapevole, fin da quando  entrò negli organismi nazionali del Psi, appena  ventitreenne, ""della natura del finanziamento del partito"".  Nonostante questa consapevolezza, Craxi vuole precisare che ""l'  attività dell' amministrazione si incentrava sul ruolo  dell' amministratore (cioè Balzamo), in particolare per  quanto riguardava le entrate"". Ma seppure la  responsabilità si concentrava nelle mani di una sola  persona (sempre Balzamo), ""la molteplicità delle  iniziative rendeva molto difficile l' opera di controllo"". Eccolo  quindi tirare in ballo altre figure: i fiduciari del partito,  com' è stato Larini, i professionisti di fiducia, come  Pacini Battaglia, il fiduciario esterno, come De Toma, accusato  da Craxi di essersi mosso con spregiudicatezza e ""millanteria"".  ""Naturalmente - precisa ancora Craxi - attorno all'  amministrazione circolava poi tutto un sottobosco che creava all'  amministrazione più confusione, problema e preoccupazioni  che altro"". A suo dire Balzamo fu ucciso proprio dall' angoscia  di tutte queste diverse e complesse responsabilità, quando  si chiusero le entrate, i crediti divennero inesigibili, con ""la  minaccia ormai incombente di azioni giudiziarie"". ""Conversando  con me prima di morire - rivela Craxi - egli affettava una  sicurezza che io sapevo benissimo non corrispondeva affatto al  suo stato d' animo"". Infine una parola in difesa dello scomparso:  ""Credo che egli sia stato chiamato in causa molte volte in modo  del tutto abusivo"". LUI E I BIG - Erano tutti amici ""personali e  famigliari"", Agnelli e Romiti, il dottor Berlusconi (""essendo  stati io e mia moglie padrino e madrina delle sue due ultime  figlie ed essendo stata mia moglie testimone delle sue ultime  nozze""), Raul Gardini (""al di là del dissenso""), l'  ingegner Sama, Serafino e Arturo Ferruzzi, Salvatore Ligresti.  Tutti amici tranne l' ingegner De Benedetti, del quale ricorda  ""le numerose occasioni in cui ha chiesto di essere da me  ricevuto"" e i suoi omaggi natalizi ""di opere di soggetto  risorgimentale e garibaldino"".",11 dicembre 1993,https://ricerca.repubblica.it/repubblica/archivio/repubblica/1993/12/11/pci-industriali-tangenti-craxi-distribuisce-memoriali.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
IL RITORNO DEI GRANDI RODITORI,"TI SVEGLI la mattina, leggi i giornali e lei è sempre  lì come una nebbia stagnante: la vischiosa  continuità dei vizi italiani, l' idea che non ne usciremo  mai, che ci vivremo dentro noi i nostri figli e i loro figli. Per  secula seculorum. Riemergono nella Sicilia occidentale i Mannino  e i Nicolosi della Democrazia cristiana amica degli amici, a Roma  riemergono i palazzinari. Giancarlo Fusco diceva che nella notte  romana si udiva l' urlo dei lenoni. Noi risentiamo le  conversazioni telefoniche degli avvocati giudici imprenditori  onorevoli e commercialisti che hanno ripreso (o mai interrotto)  sempre lo stesso lavoro da roditori laboriosi, il lavoro di  togliere il denaro dalle casse pubbliche per passarle in quelle  dei privati.Nella fittissima rete di complicità, omissioni, spinte o  sgambetti reciproci che toglie il respiro: ""Io ho detto a Mario  che doveva intervenire con Antonio"". ""E lui che ha detto?"". ""Che  Antonio al momento è scoperto ma che proverà con  Luigi"". I giornali pubblicano delle mappe di Roma indicando le  case e gli uffici dei grandi roditori. Sono tutti lì,  basta che Mario attraversi la strada ed è a casa di  Antonio dalla quale in cinque minuti possono ritrovarsi da  Alberto. Questa storia del ministro Fantozzi sarà di una  gravità opinabile, ma l' impressione che se ne riporta  è di un mondo del potere immutabile dove un ministro  può chiedere un favore a un avvocato specialista in  corruzioni e domandare una censura a un giornale il cui  proprietario è il più famoso palazzinaro d'  Italia.DA CUI il sospetto che neppure l' onesto Prodi del trasparente  Ulivo riesca a uscire da queste sabbie mobili. L' illusione che  un' inchiesta giudiziaria coraggiosa come Mani pulite avrebbe  spazzato via il sottobosco della corruzione paragovernativa  è durata poco. Un generale della Guardia di Finanza e capo  della Dia accetta milioni da un consulente fiscale e si difende  dicendo che lui non aveva partecipato alla speculazione  borsistica, che aveva pensato a tutto l' altro, il consulente. E  allora è lecito pensare che non solo buona parte della  nostra alta burocrazia sia corrotta ma che lo sia al punto di  sentirsi autorizzata a prendere per i fondelli la pubblica  opinione, a prendersi gioco dei ""moralisti piagnoni"". L' alto  ufficiale incaricato di scoprire i ladrocini più raffinati  che non sa che la falsa speculazione in borsa è una forma  di corruzione per ladri di polli? Fanno parte della  continuità dei vizi italiani le difese e i recuperi dei  corrotti di partito. Riprendendo una teoria cinica che fu di Aldo  Moro, la Democrazia cristiana non è processabile, la sua  provvidenzialità è al di sopra di ogni logica  giudiziaria, continua presso i nostri moderati la difesa acritica  del senatore Andreotti. Ero all' apertura del processo di Palermo  quando entrò nell' aula fra i lampi dei fotografi la  delegazione degli eredi democristiani, i Casini e i Mastella.  ""Siamo qui come testimoni"" dissero. No erano lì per far  capire agli italiani che la continuità democristiana non  è finita, che i vari meandri del grande partito tendono a  ricongiungersi. Anche al raduno dei vecchi notabili democristiani  svoltosi di recente c' erano dei personaggi come l' ex ministro  degli Interni Antonio Gava nonostante una condanna per concorso  in attività camorristica. Anche il capo del governo Romano  Prodi si è sentito in dovere di dire a un giornalista  straniero che ""non può credere che Andreotti sia un  mafioso"", ha poi detto che come capo di un governo non se la  sentiva di rilasciare a uno straniero una dichiarazione di  condanna verso un uomo di Stato italiano e democristiano. Ma che  significa dire ""io non posso credere che Andreotti sia un  mafioso""? Significa forse dire che Andreotti non aveva la coppola  storta e non andava in giro con la lupara? Il giudice Caponnetto  a proposito di un intervento sul processo palermitano di Sergio  Romano sulla Stampa ha detto una cosa molto giusta e purtroppo  vera. Molti di coloro che si occupano del processo Andreotti e di  mafia non conoscono la storia della mafia e della Democrazia  cristiana di Palermo. Con la scusa che il processo di Palermo per  alcuni versi si presenta come un processo indiziario, rimettono  in discussione tutto: il ruolo dei cugini Salvo, le inchieste di  Dalla Chiesa sull' edilizia palermitana, il sacco di Palermo, la  mediazione dei Lima e dei Gioia, la complicità della  magistratura. ""Io non posso credere"" dice Romano Prodi ""che  Andreotti sia un mafioso"". Si studi la storia della mafia e della  politica negli ultimi decenni e poi ci dica che cosa pensa che  sia.",11 agosto 1997,https://ricerca.repubblica.it/repubblica/archivio/repubblica/1997/08/11/il-ritorno-dei-grandi-roditori.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
'Case fuorilegge su verde agricolo' La Regione manda gli ispettori,"Ispettori in campo per verificare i 78 casi di lottizzazione  abusiva denunciati nell' aprile 2003 dai residenti di Pizzo  Sella. Li ha nominati la Regione, che vuole vederci chiaro sui 78  insediamenti oggetto della denuncia: in tutto circa 1.200  abitazioni, che sarebbero state realizzate con lottizzazione  abusiva su verde agricolo - quindi in difformità dal piano  regolatore allora vigente - e le cui concessioni sono state  rilasciate con le stesse modalità e nello stesso periodo  di quelle della «collina del disonore», tra il 1978 e  il '79, quando le prime mega-ville cominciarono a sorgere come  funghi nei punti più disparati della città. L'  assessore al Territorio Francesco Cascio - che il 12 ottobre  aveva dato al Comune dieci giorni di tempo per rispondere ai  quesiti sulle aree - pressato dai legali degli autori della  denuncia, ha incaricato l' architetto Mario Tomasino e i  funzionari Giuseppe Traina e Mario Megna, del servizio  Urbanistica, di verificare se «sussistano gli estremi per  l' attivazione di provvedimenti» da parte della Regione.  Adesso toccherà al Comune, che in sostanza la Regione ha  messo in mora, la verifica della compatibilità tra i  manufatti realizzati, le concessioni rilasciate e le norme  urbanistiche. Se il contenuto della denuncia presentata alla  Procura della Repubblica rispondesse al vero, per altre 1.200  case si aprirebbe un contenzioso che porterebbe alla confisca e  alla demolizione o alla destinazione dei manufatti per fini  sociali, come previsto dalla legge 47 del 1985. L' esposto dei  residenti di Pizzo Sella, datato 24 aprile 2003, è stato  presentato quando la vicenda giudiziaria della collina si  è formalmente conclusa con la confisca e l' acquisizione  delle case al patrimonio del Comune. Si tratta di un  dettagliatissimo documento in cui sono enumerati titolari, date e  riferimenti catastali delle concessioni. Sotto accusa ci sono  immobili realizzati da costruttori in odore di mafia, come i Lo  Cicero (a Tommaso Natale), i Sansone (a Uditore), gli Sbeglia (in  località Inserra, sopra Cruillas) e gli Aiello (nella zona  di Margifaraci, a ridosso di Boccadifalco). Ma non solo. Ci sono  anche le ville di prestigio, come quelle realizzate dalla  famiglia Lanza di Scalea in via Villa Scalea e in via Scordia,  quelle costruite dai Castellucci e dall' Immobiliare Italo Belga  a Mondello e in viale Regina Margherita. Quelle erette dai Lena a  Sferracavallo, dai Buttitta e dai Boscogrande a Cardillo. E ci  sono intere porzioni di territorio edificate sul verde collinare,  come quelle dei costruttori Alongi, Teresi, Salamone e De Lorenzo  a Baida, o a Bellolampo dai Palmeri, dai Piazza e dai Lorenzini.  La mappa predisposta dal Comune è impressionante. Le zone  interessate toccano tutta la zona occidentale della città,  da Nord a Sud, da Partanna Mondello a Falsomiele passando per  Tommaso Natale, San Lorenzo, Pallavicino, Inserra, Cruillas e  viale Michelangelo, fino a via Altofonte, Pagliarelli, Pomara e  via Olio di Lino. Il Comune ha fatto il punto sulla sua carta  tecnica, e adesso dovrà attivare le squadre di vigili e di  tecnici che dovranno determinare se le lottizzazioni erano  regolari o meno. Ma sembra trattarsi della punta dell' iceberg,  perché l' indagine sugli abusi in verde agricolo rischiano  di riaccendere il fuoco sotto il pentolone della speculazione  edilizia a Palermo, riacceso finora da qualche episodico  sequestro nelle zone Sud del territorio cittadino. Per esempio,  durante i raffronti con fotografie aeree scattate in tempi  diversi, ha scoperto che in alcune aree per le quali la  concessione era stata rilasciata tra il 1978 e il '79, ancora nel  1989 non era stata posata una pietra. Undici anni dopo, nel 2000,  le aree risultavano invece edificate. Cosa può essere  accaduto? «è tutto da verificare, certo non è  una circostanza normale - spiega l' assessore comunale all'  Urbanistica, Mario Milone - perché una concessione  edilizia ha una durata limitata a un anno per l' inizio dei  lavori. è tutta una questione che va valutata caso per  caso, ancora siamo all' inizio della verifica, per la quale c'  è anche un confronto aperto con la Regione. è  chiaro che se a verifica compiuta si dovesse riscontrare la  medesima condizione delle case di Pizzo Sella, si aprirebbe un  contenzioso che porterebbe alle conclusioni previste dalla  legge». E proprio su Pizzo Sella, mentre la squadra di  tecnici e di esperti individuati dal sindaco Diego Cammarata  «sta ancora procedendo nel suo studio sulle ipotesi di  riqualificazione paesaggistica - spiega ancora Milone - in  Consiglio comunale giace una mozione che non è stata  ancora discussa. Ed è prematuro dire qualunque cosa prima  che la mozione sia stata discussa e approvata o bocciata».  E se di solito una mozione consiliari è un atto destinato  a cambiare solo il volume dei faldoni custoditi negli archivi, in  questo caso potrebbe essere la soluzione di un problema che ha  spaccato la città e l' opinione pubblica: la  riperimetrazione delle aree edificate sulla collina, che il  Consiglio comunale potrebbe variare di destinazione urbanistica  ex post, a cose fatte. Un tratto di penna che cambierebbe la  sorte di una montagna la cui fama ha fatto il giro del mondo. E  proprio dalla discussione su Pizzo Sella potrebbe dipendere il  futuro delle 78 concessioni sotto accusa.",29 dicembre 2004,https://ricerca.repubblica.it/repubblica/archivio/repubblica/2004/12/29/case-fuorilegge-su-verde-agricolo-la-regione.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
RUBRICA LETTERE E COMMENTI,"Please, where is San Martino? Aldo Del Genio Napoli La  città si apre al turismo col maggio dei monumenti,  preceduto da visite propagandistiche del governatore Bassolino in  varie capitali del mondo, si creano mille manifestazioni per far  conoscere monumenti e realtà culturale di Napoli, si crea  un apposito (ma carissimo) servizio di bus a due piani per  turismo di élite, ma poi mancano le più banali ed  utili delle cose: i cartelli turistici. Ho incontrato tre  turisti, credo tedeschi, smarriti nei pressi del liceo Sannazaro,  che non riuscivano a raggiungere San Martino. Col mio povero  inglese li ho indirizzati almeno ad avvicinarvisi. In effetti  nè all' uscita delle funicolari nè delle  metropolitane nè lungo i percorsi esistono cartelli  turistici, usati in ogni altra città. Anche nelle varie  stazioni nulla che faccia riferimento a Floridiana o Certosa di  San Martino. Men che mai uso delle lingue straniere. In questa  città si scivola sempre sulle bucce di banana, o sulle  deiezioni canine, come, dimenticavo, stava per capitare alla mia  sperduta interlocutrice. Che Guevara solo per i Verdi Lorenzo  Scirocco Napoli Venerdì 28 maggio 2004 ""Repubblica""  segnalava un' iniziativa della circoscrizione Vomero dei Verdi.  Era prevista per la sera la proiezione gratis del film «I  diari della motocicletta» al cinema America Hall. Ho  immediatamente chiamato il cinema per avere conferma dell'  iniziativa: mi è stato detto che era «un errore di  stampa» e che l' iniziativa non esisteva affatto, sebbene  vi fosse comunque un incontro organizzato dal partito politico  dei Verdi. Da altre fonti ho invece saputo che la proiezione c'  era e bastava presentarsi al cinema intorno alle 20.30 per  ritirare i biglietti. L' ho fatto, con alcuni amici, ma ho  trovato all' ingresso un cartellino che segnalava che i biglietti  gratis a disposizione erano già esauriti. La signorina  della cassa mi ha comunicato che i biglietti erano stati  distribuiti «nel pomeriggio» ma «non ero io  alla cassa». Intanto i Verdi si divertivano e bivaccavano  felici senza minimamente preoccuparsi dei giovani che, nel  frattempo, affluivano al cinema per chiedere spiegazioni. Nessuno  è venuto a scusarsi, a spiegare come mai alla fine solo  gli iscritti al partito (con nastrino e spillina verde come  distintivi) hanno potuto accedere gratis alla visione del film.  Io e i miei amici alla fine il film lo abbiamo visto lo stesso,  pagando 7 euro. Come noi tanti altri che già si trovavano  lì. Mafia e padrini prendiamoli in giro Cristina Falco  Napoli Ho molto apprezzato l' articolo di Ernesto Paolozzi sulla  questione della legalità affrontata in modo originale.  è vero, molti dei presunti «guappi» dovrebbero  essere sottoposti a sfottò. Nel film «Il  Padrino», ad esempio, il guappo napoletano, interpretato da  Gastone Moschin, viene rappresentato come un buffone che il  mafioso autentico finisce con l' eliminare. Vorrei però  dire che il film ha il difetto di far apprezzare, alla fine, la  mafia che appare migliore di quanto è in realtà. Il  mio calvario fra banche e giustizia Ciro Nano Napoli Mi trovo in  una disputa legale con una banca. La storia è iniziata nel  febbraio del 2002, quando un funzionario della banca chiese di  venire a casa mia per parlare con me e mia moglie della  necessità di accendere un fido di 200 milioni di vecchie  lire. Secondo lui eravamo usciti dai conti correnti per somme  notevoli con operazioni di borsa da noi effettuate. Cosa non  vera. E dopo sei mesi lui è stato prima allontanato e poi  licenziato. Da allora per noi è iniziato un calvario. Ci  rivolgemmo a uno studio legale per intentare causa alla banca. Lo  studio ci chiese 3000 euro d' acconto, prontamente pagati. Ma  all' atto della citazione l' avvocato iniziò ad avere  incontri con i legali e i funzionari della banca, e fece  trascorrere del tempo inutile. Alla fine mi ha truffato. Ormai  devo prendere degli ansiolitici e sono in cura da uno psichiatra.  Non parliamo poi della giustizia lenta come una tartaruga. Suo  malgrado, favorisce chi truffa. Perché noi cittadini  dobbiamo soccombere ai politici, alle banche, alla camorra? Ci  chiedono di ribellarci, ma come si fa se un giudice al quale  chiediamo da due anni di esaminare la documentazione ufficiale  della banca, che sarebbe prova della truffa colossale ai nostri  danni, ancora non la richiede? Vesuvio, paesaggio in mano a  privati Luigi Izzo temporaneo_6@hotmail.com Ho atteso con ansia  la sesta settimana della cultura per visitare il mio amato  Vesuvio, ma ho scoperto con grande rammarico che la visita del  cratere è gestita da privati e per questo resta a  pagamento anche in questa settimana speciale. Visto che nello  slogan si cita anche il paesaggio come tesoro degli italiani,  perché si permette ai privati di privarci del nostro  tesoro anche in questa settimana? Ho inviato delle e-mail ai  responsabili dell' iniziativa, ma non ho ricevuto nessuna  risposta. Più rifiuti, meno legge per cittadini di serie B  Comitato tutela cittadini Portici Mentre camminiamo tra cumuli di  immondizia sempre più alti e puzzolenti, con l'  avvicinarsi della scadenza elettorale siamo circondati in ogni  dove da manifesti di candidati più o meno celebri. La  sensazione è quasi patetica: alzando gli occhi dai cumuli  di spazzatura appare un muro di volti che ci guardano come se  volessero catturarci. Non ci sono più pareti libere o  marciapiedi percorribili. Fra le due cose c' è un nesso?  Rifugiandoci nell' ironia, ci chiediamo se l' aspro dibattito su  federalismo e autonomie abbia posto le premesse perché un  Comune come il nostro possa avere delle leggi in aperto contrasto  con quelle nazionali. Perché qui da noi vige il divieto di  usare il casco per andare in moto? Perché sono vietate le  ""zebre"" per l' attraversamento pedonale (provate a trovarne una  che non sia pallido ricordo di tempi migliori)? Perché  tutto quello che sembra vietato viene qui tollerato?  Perché le nostre tasse non producono servizi e diritti?  Perché le nostre strade sembrano sempre più giungle  senza alcuna legge? Abbiamo qualche colpa da espiare e meritiamo  perciò di essere trattati come cittadini di serie B? Treni  per Sorrento ladri liberi di colpire Bruno Tesauro Napoli Da anni  un gruppo di tre delinquenti borseggia i turisti in transito per  Sorrento alla fermata della stazione centrale, specie sul treno  delle 17.09. Fingono di sbagliare treno e scendono subito,  uscendo dal lato di via Ferraris. Due sono vestiti bene, l' altro  è un po' pelato, porta uno zaino sulle spalle e abita a  San Giorgio a Cremano. Tutti i passeggeri li conoscono, solo la  Polizia no. è così che si vuole aiutare il turismo?  Vedi il tram veloce e poi muori Vittorio Boccia Napoli Qualche  settimana fa ho visto il supertram in strada. Gentile  concessione; pezzi quasi unici, d' arte direi, e infatti la  mostra ha chiuso subito i battenti. Certo quel tram un po' d'  aria doveva pur prenderla, dopo un anno di attesa per i lavori  alle corsie preferenziale. Che poi sono le stesse di prima.  è lecito chiedere se questo consentirà al tram di  sfruttare davvero la sua velocità o quelle due vetture  andranno ulteriormente a intasare il traffico della famosa  ""corsia preferita""? E comunque, quando rivedremo la meraviglia?  Le lettere a ""Repubblica"" Le lettere a ""Repubblica"" vanno inviate  preferibilmente via e-mail all' indirizzo napoli@repubblica.it  oppure spedite in piazza dei Martiri 58 o al fax 081426499.",01 giugno 2004,https://ricerca.repubblica.it/repubblica/archivio/repubblica/2004/06/01/rubrica-lettere-commenti.na_014rubrica.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
DEPP & PACINO DUE TENERI PERDENTI,"ANCHE se, entrandoci, si respira subito un' aria di famiglia  (Cosa Nostra, Al Pacino mafioso), Donnie Brasco di Mike Newell  dimostra come il vecchio film di mafia possa ancora dar luogo a  declinazioni originali. Nulla, qui, dei grandi manierismi di  Scorsese né del romanticismo nero dei ""Padrini"". Il  regista inglese di ""Quattro matrimoni e un funerale"" sceglie la  prospettiva quotidiana; e proprio così, rinunciando agli  effetti d' uso, riesce a fare un crime-movie personale e bello.  Quella che racconta è una storia vera. Negli anni '70, l'  agente dell' Fbi Joe Pistone (Johnny Depp) si infiltra negli  ambienti della mafia newyorkese. Sotto lo pseudonimo di Donnie  Brasco il poliziotto, che è un bravo commediante, porta  avanti la recita per sei anni. Fondamentale, nel risultato della  missione, l' aiuto di Lefty (Pacino), criminale di basso rango di  cui Donnie si è guadagnato l' incondizionata fiducia. Il  povero delinquente, che veste malissimo, non ha mai un dollaro in  tasca e guarda documentari sugli animali in tv, è tanto  sprovveduto da fare tenerezza. Conscio che il suo smascheramento  costerebbe la vita anche a Lefty, l' infiltrato si affeziona pian  piano al nemico; fino a non capire più bene quale sia la  sua parte in commedia. Sotto gli apparenti mezzi toni (c'  è una sola esplosione di violenza), alternati con momenti  di humour (""è possibile che uno come John Wayne muoia?"",  si chiedono i mafiosi leggendo la notizia sul giornale), Donnie  Brasco dice una parola nuova nel genere. Restio ai manicheismi,  Newell ci mostra che né criminali né agenti sono  tipi straordinari: gli uni e gli altri hanno difficoltà a  conciliare la Famiglia (la mafia, il corpo di polizia) con la  famiglia; gli uni e gli altri hanno paura. In fin dei conti, per  Donnie è più facile identificarsi in un perdente di  mezza età che nel cinismo dei colleghi dell' Fbi. In un  epilogo di autentica desolazione, Brasco si vedrà  consegnare da un funzionario affrettato una medaglia e un assegno  da 500 dollari. Alla immagine antieroica del conflitto  guardie-ladri, Newell fa corrispondere eguale sobrietà di  mezzi cinematografici; tanto più che sa di poter contare  sui due migliori attori americani delle rispettive generazioni.  Vale la pena vedere Al e Johnny recitare assieme? ""E che te lo  dico a fare?"" si potrebbe rispondere, riciclando una  battuta-tormentone del film. Depp è tutto dilemma  rattenuto; Pacino, che ribalta le sue caratterizzazioni del  ""gangster come eroe tragico"" per Coppola e De Palma, ha momenti  di sublime istrionismo. Con talenti così, la tentazione di  leggere il film come un' allegoria è forte. Non sono gli  attori, in fondo, professionisti della simulazione e del  doppio-gioco? Senza dirlo ad alta voce, Donnie Brasco ci racconta  anche il loro mestiere.",15 novembre 1997,https://ricerca.repubblica.it/repubblica/archivio/repubblica/1997/11/15/depp-pacino-due-teneri-perdenti.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
MA LA CITTA' SI RIBELLA 'TUTTA UNA SPORCA MANOVRA',"PALERMO - Durissime le reazioni del sindaco di Palermo alla  decisione presa dalla Lega di radiare la squadra rosanero. Dice  Leo Luca Orlando: ""Chiediamo le immediate dimissioni del  presidente Matarrese per consentire al Coni di indagare sul  perchè della scelta. Vogliamo che venga fatta luce sulle  interferenze di partito e di corrente che hanno portato alla  decisione di cancellare dal calcio la squadra del Palermo"". Uno  sfogo a caldo, immediatamente dopo aver appreso la notizia della  non iscrizione della squadra, nonostante le garanzie offerte da  un pool di imprenditori pronti a rilevare la gestione della  società. ""Un metodo questo - aggiunge ancora Orlando - che  per la prima volta puntava non su un singolo imprenditore, che a  volte si è dimostrato anche uno straccione, ma sulle forze  economiche di una intera città"". E conclude così:  ""I signori che hanno deciso di far sparire il Palermo non vengano  poi a portare corone di fiori quando qualcuno di noi cade sotto i  colpi della mafia, perchè la mafia si combatte anche non  togliendo il gioco del pallone alla gente"". Non sono stati dunque  ritenuti sufficienti da Matarrese nè il miliardo e mezzo  versato per l' iscrizione della squadra nè la cordata di  imprenditori, banche, cooperative, che ieri mattina aveva  già siglato un primo atto formale per il passaggio delle  consegne dai vecchi ai nuovi proprietari. ""Non si è voluto  cancellare soltanto la squadra del Palermo -dice il ministro  Vizzini che ha seguito l' intera operazione salvezza - ma anche  tutte quelle forze che avevano dato una lezione di metodo e di  merito al calcio intero"". Quali le ragioni dell' esclusione  comunicate da Milano? ""Generiche affermazioni di garanzie  insufficienti - risponde Vizzini - ma non mi meraviglio  perchè vengono da qualche analfabeta che fino a ieri  scambiava una fidejussione per una lettera di intenti"". Buttate  al vento dunque frenetiche settimane spese in incontri,  trattative, accordi per tirare fuori la squadra dalla crisi che  adesso diventa la più nera di tutta la storia della  società. E dire che ieri era stato siglato il primo atto  formale per cambiare i vertici del Palermo Calcio. Il consiglio  di amministrazione aveva deciso di mettere definitivamente alla  porta i vecchi dirigenti Matta e Schillaci. Aveva ratificato una  tabella di marcia, in quattro tappe, per giungere entro il 31  dicembre alla cessione del pacchetto di maggioranza al pool di  imprenditori pronto alla nuova gestione, nominando anche come  consigliere delegato Giacomo Bulgarelli. Decisioni che  rispecchiavano l' accordo raggiunto nel corso di una estenuante  trattativa che si è consumata per l' intera nottata dell'  altro ieri. Una sconcertante altalena di offerte, rifiuti,  ripensamenti che si è risolta soltanto quando Franco  Schillaci ha lasciato il suo 88 per cento delle azioni in cambio  di cinquecento milioni. Inizialmente ne aveva chiesti il doppio,  ed è stata necessaria una faticosa opera di mediazione per  non far saltare tutta l' operazione che sembrava a molti  felicemente conclusa con il miliardo e mezzo versato alla Lega  per l' iscrizione della squadra. L' avvio, anche formale, del  ""nuovo corso"" era l' ultima, definitiva iniziativa che il Palermo  poteva offrire a Matarrese. L' ultimo atto per tentare la  salvezza si era consumato dunque l' altro ieri notte. Con un  colpo di scena arrivato quando l' azionista di maggioranza faceva  improvvisamente sapere di non essere disposto a scendere sotto i  1.500 milioni per cedere la sua quota. Sconcerto nelle file della  cordata che consideravano le azioni, visti i debiti della  società, con un valore praticamente inesistente. Ed era  scoppiato anche un giallo: il ""pacchetto"" apparteneva davvero a  Schillaci? E' saltato fuori infatti che il costruttore aveva  versato all' Icem (la precedente proprietà) soltanto una  piccola parte, 200 milioni, sul totale. Il resto in cambiali che  attendono ancora il saldo. Con chi trattare dunque il passaggio  delle consegne? Veniva convocato, nel cuore della notte, il  presidente dell' Icem che comunque confermava ""l' investitura"" a  Schillaci, autorizzandolo a proseguire la trattativa. La partita  però si concludeva bruscamente alle quattro del mattino:  le parti assolutamente distanti sul prezzo della cessione.  Sembrava tutto finito, con il pool degli imprenditori pronto a  gettare la spugna. E invece, neanche un' ora dopo, squillavano di  nuovo i telefoni: l' azionista di maggioranza ci aveva ripensato.  E stavolta si andava a firmare l' intesa con una soluzione di  compromesso: 500 milioni versati dalla cordata, 300 milioni  scontati dall' Icem. Il valore finale delle azioni, veniva  inoltre stabilito, da affidare alla valutazione di un collegio  arbitrale. Il pacchetto passava dunque, con diritto di opzione,  in pegno nelle mani dei nuovi padroni il che consentiva loro di  partecipare alle riunioni del consiglio di amministrazione con  diritto di voto. Una fase di interregno, un momento di  transizione per portare definitivamente il Palermo fuori dalla  crisi. Ma ormai, sembra tutto proprio inutile.",10 settembre 1986,https://ricerca.repubblica.it/repubblica/archivio/repubblica/1986/09/10/ma-la-citta-si-ribella-tutta-una.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Arrestati due killer,"DUE sono i fratelli di un pentito della camorra, armati e con  tanto di calzamaglie da infilarsi in testa di lì a poco  per chissà quale missione. Un terzo faceva la vedetta per  un boss, anche lui con la pistola addosso e il giubbotto  antiproiettile. Nuova mafia flegrea: la guerra tra i clan fa una  pausa dopo le ultime puntate di sangue, scattano invece i primi  arresti, assottigliano le fila dei due eserciti avversari. Il  primo a finire in carcere, ieri, arrestato dai carabinieri,  è Nicola Monti, guardia del corpo di Bruno Rossi, factotum  del clan SorrentinoSorprendente. Era sotto casa di Rossi in via  dello Sport a Soccavo, pronto a reagire al primo movimento  sospetto. Gli altri due sono stati bloccati qualche ora dopo  dalla squadra mobile, personaggi con una storia di famiglia nota  a Bagnoli come «la famiglia dei biberon»  particolarmente interessante per la ricostruzione della mappa  delle cosche a Napoli Ovest. Antonio Esposito «il  topo», 29 anni, e il fratello Roberto, di 25, sono stati  fermati mentre erano in sella a un motorino in via De Niso,  armati di pistola e con due calzamaglie nella tasca dei  pantaloni. Illustri sconosciuti? Niente affatto. Perché si  tratta dei fratelli del super pentito della camorra del boss  D'Ausilio, Massimo Esposito, gola profonda della cosca di  Bagnoli, collaboratore «fidato» che qualche giorno  fa, sotto protezione, per conquistare una bella ragazza in  Sardegna le si era presentato come il «figlio di un  magistrato». Oggi di nuovo in carcere, Massimo Esposito non  ha mai smesso di raccontare i misfatti del clan di Mimì 'o  sfregiato, spesso «inciampando» proprio nella storia  criminale dei suoi due fratelli. Dichiarazioni poi confermate da  un secondo pentito della mala flegrea, Roberto Montuori. Ieri  mattina Antonio Esposito avrebbe dovuto essere agli arresti  domiciliari: sta scontando una condanna per 416 bis. Era invece  diretto chissà dove per ordine del clan  «abbandonato» dal fratello Massimo alla vigilia della  guerra dell'Alleanza di Secondigliano contro l'emergente Nuova  mafia flegrea. Una guerra che lo stesso boss D'Ausilio, punto di  riferimento degli Esposito, si affretta a negare dal carcere di  Viterbo, dove è detenuto al regime del 41 bis. Scrive e  spiega di non avere nulla a che fare con l'Alleanza di  Secondigliano e di non essere ancora stato condannato per  associazione camorristica. Ma intanto l'atmosfera di forte  tensione a Napoli Ovest viene confermata, oltre che dai morti  ammazzati degli ultimi giorni, anche dagli stessi arresti di  pregiudicati armati e protetti da giubbotti antiproiettile. Per  gli investigatori, infatti, sui due fronti della nuova guerra  sarebbe radicata la paura di rimanere uccisi in un agguato.",09 settembre 2000,https://ricerca.repubblica.it/repubblica/archivio/repubblica/2000/09/09/arrestati-due-killer.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"La sfida di Cristina Matranga 'Mi minacciano, non mi fermo'","«Sconcertante». è questo secondo Cristina  Matranga il modo più appropriato per commentare l' atto  intimidatorio che ha subito mercoledì sera quando ha  trovato i vetri della finestra del suo ufficio in mille pezzi e,  poco distante, una mazza ferrata. Il presidente dell' Udeur  Clemente Mastella ha preannunciato un' interrogazione al ministro  degli Interni. Onorevole Matranga che lettura si può fare  di questa intimidazione? «Prima di tutto l' ho messa  insieme alle altre due che ho subito nell' ultimo anno. Nello  scorso autunno, quando sono diventata vicepresidente dell' Udeur,  mi sono arrivate alcune telefonate di minaccia, erano proprio  brutte, toste, capaci di paralizzare dal terrore. E in tutto  questo mi avevano già revocato la scorta. Due mesi prima,  avevo appena lasciato Forza Italia, ho trovato uno dei miei cani  morto: era stato avvelenato». Ma perché, dopo gli  anni della Primavera era approdata a Forza Italia?  «Perché in seguito a un' intervista rilasciata al  ""Corriere della Sera"", nella quale parlavo di antimafia, il  Cavaliere mi chiamò e mi promise carta bianca». Poi  le cose andarono diversamente? «Sì, comunque credo  che l' antimafia non sia una questione di partiti ma di persone.  Oggi, purtroppo, sembra che siano in pochi i politici disposti a  dire dei ""no"" e a parlare della mafia più pericolosa:  quella fatta di manager e che guarda solo ai grandi investimenti.  Sull' argomento il silenzio è d' oro, almeno così  vogliono farci credere. Oggi c' è un altro clima rispetto  a qualche anno fa». Rispetto a quando? «Penso ai  movimenti antimafia che nei primi anni Novanta sorgevano  spontaneamente, come il comitato dei lenzuoli. C' è chi  è arrivato a definirli operazioni di facciata: ma ben  vengano se servono a creare cultura di legalità. Adesso  prevale un' altra cultura: mi dicono stai zitta, chi te lo fa  fare, ma io vado avanti non ne posso fare a meno, fa parte del  mio Dna». Cosa dicono gli inquirenti dell' attentato che ha  subito? «All' inizio sono stata io a minimizzare, mi sono  sforzata di credere che fosse un atto di vandalismo. Poi,  parlando con i poliziotti, ho capito che ipotizzavano un'  intimidazione fatta da gente esperta. E io, per associazione di  idee, ho pensato alla mia carica di responsabile della giustizia  dell' Udeur. La fatica maggiore, in questi casi, è  tranquillizzare chi mi sta accanto. Fare politica a Palermo  è anche questo». E tutta politica è stata la  sua polemica sul sindaco Cammarata che manterrà la carica  di deputato. La giunta per le elezioni della Camera ha detto che  può farlo. Ha ragione? «Assolutamente no. Ho ancora  le mie riserve sul fatto che sia giuridicamente e moralmente  corretto fare l' uno e l' altro. Di certo non si può  essere allo stesso tempo buoni sindaci e buoni deputati. Il  collegio della Zisa merita un rappresentante a tempo pieno.  Cammarata, per una semplice questione di eleganza ma soprattutto  di etica, avrebbe dovuto fare un passo indietro. Non lo ha fatto  e di questo non sono sorpresa».",04 ottobre 2002,https://ricerca.repubblica.it/repubblica/archivio/repubblica/2002/10/04/la-sfida-di-cristina-matranga-mi-minacciano.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
SEMPRE MEGLIO SCANDALIZZARSI,"ANCORA in margine all' assegnazione delle Olimpiadi (5) ad  Atlanta (4). Non mi scandalizzo, anche perché pare sia  proibito. Mi allineo tranquillamente, con un 8, a quanto ha  scritto ieri Beniamino Placido: La vecchia, minacciosa  degeneration è ancora tra noi. Solo che incantati dalle  luci, dalle telecamere, dai satelliti la chiamiamo progresso. Non  farò come Melina Mercouri (7), secondo lei la Coca Cola  (2) ha battuto il Partenone (2). Un tempio di tappini mi lascia  indifferente come una memoria in bottiglia. E poi credo che alla  Coca Cola siano abbastanza grandicelli da saper fare i loro  affari dovunque, Atene vale Atlanta, Melbourne vale Vigevano,  tutto vale, altro che crisi dei valori. E però, sempre  senza scandalizzarmi, trovo dissonante tutto questo fiorire, sui  giornali, di appelli al realismo: si sa che è sempre stato  un carrozzone (una mangiatoia, una torta), si sa che contano solo  i soldi e gli sponsor, quindi le anime belle facciano il favore  di non strepitare. Il concetto del carrozzone, o meglio della  torta, si basava su una regola non scritta: oggi a me domani a  te. A me pare, e taccio di Montreal ' 76 perché stanno  ancora piangendo, che due Olimpiadi nel Nordamerica in 12 anni  siano tantine, infilandoci anche i mondiali di calcio del ' 94  siamo a tre avvenimenti di risonanza mondiale. Se davvero sono  così bravi, organizzino anche il Giro d' Italia, il  festival di Sanremo e le elezioni del presidente della repubblica  (nostra). Gli mandiamo Bruno Vespa e loro ci mandano Walter  Cronkite. Per il conguaglio si vedrà. Se contano solo i  soldi, non solo nello sport, mi aspetto altri fondi improntati a  un sano realismo, specie dal Corsera che si sta specializzando.  Siccome le Olimpiadi arrivano ogni quattro anni, si preferiscano  temi più vicini alla vita di tutti i giorni e limitati  all' Italia. Sempre senza scandalizzarmi, propongo alcuni  argomenti in ordine sparso. 1) E' meglio far la puttana (anche  gli uomini beninteso) che l' insegnante elementare. 2) E' meglio  arruolarsi nella mafia che nella polizia. 3) E' meglio rapire i  figli degli altri che crescere (non parliamo di educare) i  propri. Sempre in omaggio al sano realismo, vorrei non leggere  più commenti moralistici sui procuratori dei calciatori,  massime Antonio Caliendo, né sui guadagni dei calciatori,  che sono tutti autentici professionisti e se anche un mediocre si  prende un miliardo netto d' ingaggio annuo significa che va bene  così. Vorrei non aver letto tante banalità sul caso  di Ben Johnson, uno dei migliori, uno che aveva capito tutto. I  soldi condizionano i risultati e i risultati condizionano i  soldi. A soldi (questione di poche centinaia di milioni) stava  male la Pro Vercelli, che ora riparte dalla Promozione (strano  modo per chiamare gli ultimi gradini del calcio). In panchina c'  è Sollier (7). Auguri. E pubblica ammenda nei confronti di  Ivano Bonetti, che a Kaiserslautern, stando alle riprese  televisive, non ha colpito Roos ma è stato espulso lo  stesso. Peccato che dopo Italia 90 le riprese televisive non ci  tengano più compagnia, in tribuna-stampa, ci si arrangia  come si può, cioè quasi sempre male. Sempre le  riprese televisive mostrano Bonetti che esce dal campo  impugnandosi qualcosa all' altezza dell' inguine e smanazzando.  Zero a Bonetti, ma in serenità, guai a scandalizzarsi.  Dossena gli ha pure suggerito di denunciare il guardalinee, 4 a  Dossena. Semmai dovrebbe ringraziarlo, Bonetti, perché non  ha visto un calcio di reazione a Scherr, nel primo tempo. Ma  è difficile che i calciatori ringrazino qualcuno, se non  il mister per la fiducia e i tifosi per il generoso sostegno.  Mettiamoci al loro posto. A quello di Zenga, per esempio. Dopo  Vienna, leggendo i giornali, ha scoperto di essere odiato.  Nemmeno antipatico, proprio odiato. Dal Corriere dello sport di  ieri: Dietro di me, alle mie spalle, ci sono macchinazioni per  mettermi in difficoltà. C' è gente in malafede che  mi giudica in malafede. Il successo è una perfida trappola  che tocca a te gestire. E io la gestisco con l' ironia, l'  autoironia, prendendomi in giro e cercando di ridere di certe  faccende. Non si direbbe che Zenga pratichi molto ironia e  autoironia, se non a parole: e allora 4, con la precisazione che  non c' entra la partita col Rapid, semmai la classica autorete  verbale. Uno che invece sta attento a come parla (e a come vota)  è Gianni Rivera (9). Non si è allineato alla  disciplina di partito e Gava ha commentato: è uno abituato  a buttare la palla a lato. Rivera replica, sul Corriere dello  sport di ieri: Bisogna capire tutti e accettare spesso reazioni  inconsulte. Più che di reazione inconsulta, nel caso di  Gava si trattava di un' autentica scempiaggine. Quando nasce una  certa tenerezza per Rivera? Quando si legge: Ho chiesto di fare  luce sui soldi dei mondiali: mai ricevuto risposta.... Povero  Rivera, ancora convinto che Montecitorio sia un posto dove si fa  luce e si danno risposte chiare. Povero Rivera, senza  procuratori, senza sponsor, che in 19 anni di Milan ha guadagnato  meno di Beckenbauer per allenare una stagione il Marsiglia, ma  è venuto il tempo di prendere posizione: o con Gatorade o  con Coca Cola. Tra parentesi, non vi pare che il simbolo dei  Giochi di Atlanta somigli molto a quello delle Br? Poco importa,  bisogna pensare più allo stato del cuore che al cuore  dello stato. In chiusura, viene il sospetto che Cecchi Gori stia  ricostruendo la Fiorentina su basi metriche: Montanelli (7,5) e  Zeffirelli (1) nel consiglio d' amministrazione, Moggi o Roggi  direttore generale (l' una e l' altra Goggi hanno da fare).  Seguiamo con vivo (4,5) interesse.",23 settembre 1990,https://ricerca.repubblica.it/repubblica/archivio/repubblica/1990/09/23/sempre-meglio-scandalizzarsi.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
SE SI SPEZZA QUELL' ANELLO ...,"IL PENTITO è l' anello più debole della catena  investigativo-criminale che ha messo provvisoriamente alle corde  la mafia e le organizzazioni di tipo mafioso. Con magistrati e  investigatori che hanno il rispetto pubblico e il pubblico  prestigio dovuto a chi mette in gioco con il suo lavoro anche la  sua vita, il pentito è naturalmente la figura più  esposta. Esecrabile è sempre il suo passato, intessuto  nella violenza e nel sangue; moralmente opaca è la scelta  del tradimento. Ma non ci sono soluzioni buone o cattive,  cioè morali o immorali, cioè etiche, sul terreno  della politica criminale. Il boss o il ""picciotto"" non si  convertono sulla via di Damasco alle virtù e  necessità della sicurezza collettiva. SALTANO il fosso per  la più immanente e umana delle ragioni: per salvare la  pelle. E' accaduto per Tommaso Buscetta, braccato in ogni angolo  del mondo dai Corleonesi, e, nel corso del tempo, a Salvatore  Contorno, Antonino Calderone, Francesco Marino Mannoia, Gaspare  Mutolo, Salvatore Cancemi. Probabilmente così  accadrà anche in futuro. Ma per lo Stato non è di  alcun interesse la ragione più intima di quella scelta. In  politica criminale esistono soltanto soluzioni utili o inutili.  Ora dovrebbe essere sufficientemente chiaro e documentato che il  pentitismo non è solo utile, ma è lo strumento  necessario e ineliminabile dell' azione contro la mafia. Grazie  ai pentiti la macchina repressiva dello Stato ha potuto  focalizzare che la mafia non è un arcipelago di bande  criminali in permanente conflitto. Sono stati i pentiti,  soprattutto, a svelare l' unitarietà della struttura  organizzativa, gli interessi economici, il livello delle  infiltrazioni nelle istituzioni e la massività delle  protezioni politiche. E' grazie al contributo dei Buscetta,  infine, che magistrati e investigatori hanno trovato la chiave  per comprendere che Cosa nostra va aggredita non per quel delitto  o questa attività illegale, ma nella sua ""dimensione  organizzativa"" se si vuole dare all' azione repressiva una  ""strategia"" e non obiettivi isolati e provvisori che rendono  sporadica (anche se a volte efficiente) l' iniziativa dello  Stato. Tuttavia, nonostante questi risultati, i pentiti restano  l' anello debole della catena. E ogni offensiva che vuole fermare  la macchina repressiva comincia a lavorare in quel punto. Con le  intimidazioni, le vendette trasversali e le bombe, se si tratta  della reazione criminale; con i sottili distinguo mascherati con  i principi del garantismo, con una velenosa disinformazione, se  si tratta di settori della società o delle istituzioni  messe in pericolo dalla potenza investigativa che le indagini  acquistano con le confessioni di un collaboratore. D' altronde  è già successo. Appena l' altro ieri. Durante il  primo maxiprocesso a Cosa nostra - 1986 - si scatenò una  campagna di delegittimazione che tendeva a chiudere ogni accesso  processuale al contributo di chi aveva disertato. Gli argomenti  di ieri sono quelli di oggi: come può un giudice  raccogliere le rivelazioni di un assassino? Che  credibilità può avere un criminale? Come può  un magistrato prendere in considerazione quelle dichiarazioni se  non ci sono riscontri precisi, inequivocabili, indistruttibili,  tanto che al pubblico ministero Giuseppe Ayala giunsero a  chiedere ""riscontri monumentali""? Come se in una struttura  segreta come Cosa nostra potesse trovare accoglienza un figlio di  Maria o come se i giudici decidessero una volta per tutte,  fideisticamente, dell' attendibilità dei pentiti, di tutti  i pentiti, e non si tenesse conto della riscontrabilità  dei loro racconti. Non c' è nulla di nuovo, dunque, sotto  il cielo d' Italia, sia o non sia Contorno il vero e unico  destinatario dell' ordigno esploso a Formello. Chi vuole fermare  la strategia che sta aggredendo Cosa nostra nella sua  unitarietà attacca l' anello debole, spezzato il quale  è più facile divellere poi gli anelli forti: i  magistrati, gli investigatori, il lavoro istruttorio, i processi  in corso, le sentenze passate in giudicato. Tutto già  visto. E proprio perché questa strategia è nota,  semplice può essere la risposta istituzionale. E'  sufficiente che il prossimo governo difenda la legislazione sui  pentiti. Anzi, la rafforzi nel solco delle proposte che da anni  vanno facendo i giudici. Quale occasione migliore per Silvio  Berlusconi, prossimo presidente del Consiglio, di dimostrare che  i voti per Forza Italia sono voti contro la mafia? Sarebbe questa  volontà, resa pubblica, a rendere inutili gli attacchi di  Cosa nostra e a scoraggiare quei settori delle istituzioni,  compromesse dalle connivenze e complicità del passato, a  non riaprire una stagione di terrore e di sangue. Nessuno  può escludere oggi che quei settanta chili d' esplosivo  possano essere un ammonimento anche per il nuovo governo.",16 aprile 1994,https://ricerca.repubblica.it/repubblica/archivio/repubblica/1994/04/16/se-si-spezza-quell-anello.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
IL PALCOSCENICO DELL' ANTIMAFIA,"PALERMO - La tomba di Giovanni Falcone e Francesca Morvillo  è al cimitero di Sant' Orsola, in viale San Giuseppe. Alle  otto della mattina, il sole non è ancora caldo e la  piazzetta davanti al camposanto, con il basalto lavato di fresco,  è affollata, ma silenziosa. I banchetti di fiori, stretti  l' uno accanto all' altro, la disegnano di colori, la riempiono  di profumi. Viale San Giuseppe è deserto. La cappella  della famiglia Falcone è linda, i marmi delle tombe  lucidi, sul piccolo altare impreziosito da una tovaglia bianca di  lino e merletto c' è una foto di Giovanni e Francesca,  sorridenti. E' la foto di un giorno di festa, scattata al termine  di un pranzo familiare. Dinanzi al cancello chiuso della  cappella, in tre secchi di plastica, c' è una macchia di  colore, il rosa delle gardenie, il rosso dei garofani, il rosso  arancio delle gerbere, il giallo delle margherite, il bianco dei  gigli. Chi passa, ora, fa il segno della croce o piega  semplicemente il capo e sfila un fiore, due, dal mazzo acquistato  per il suo morto e lo lascia a Giovanni che è - viene da  pensare - il morto di tutti. Giovanni Falcone non è il  morto di tutti. Te lo ricorda - ed è un pugno allo stomaco  - il soldato in divisa da combattimento. Giovanissimo - quanti  anni avrà, diciotto, venti? - se ne sta, impietrito e  guardingo, di fronte alla tomba, sorvegliata giorno e notte.  Ancora dopo tre anni (e fino a quando?) si teme che gli assassini  del giudice, i loro amici, compari, emuli, successori, possano  ucciderlo di nuovo trafugandone la salma. Giovanni Falcone non  è il morto di tutti, viene da pensare nella Sala Rossa di  Palazzo dei Normanni, dove si è conclusa ieri la Tre  Giorni, organizzata dalla Fondazione Falcone. Già la sede  crea disagio. Il Parlamento più antico del mondo si  riunì qui per la prima volta nel 1131. Quando oggi si  convoca l' Assemblea siciliana, siedono tra i 90 scranni  cinquantadue deputati inquisiti. E il disagio aumenta quando  prende la parola, nello stesso giorno in cui riceve un altro  avviso di garanzia, Angelo Capitummino, il presidente del  Parlamento dell' Isola. Dice: ""La lotta contro la mafia è  stata condotta, in primo luogo, da siciliani che, per realizzare  un ideale di giustizia, hanno affrontato il sacrificio estremo  della loro vita"". I siciliani? Quali siciliani? Tutti i  siciliani? In prima fila siede il ""senatore"" Vincenzo Carollo,  imperterrito, la faccia da indio assolutamente immobile, nemmeno  un lampo di luce negli occhi. E' stato uno dei padri dell'  Autonomia siciliana nata dal compromesso tra Stato e Mafia,  cresciuta convivendo con gli interessi e le attese di Cosa  Nostra. Sono due esempi. Capitummino sarà sicuramente  innocente e il senatore Carollo da nulla ha da difendersi  ché di nulla è (è stato) accusato, ma sono  due facce (tra tante) che, come o più di altre viste nella  Tre Giorni di Palazzo dei Normanni, annunciano un nuovo clima,  una nuova stagione. Anzi, il pericolo del ritorno di un clima e  di una stagione. Dopo i giorni, fin troppo radicali del bianco e  del nero (il sospetto è l' anticamera della verità,  ricordate?) sono tornati i giorni grigi dove ogni cosa è  uguale all' altra e dove ognuno è simile all' altro.  Ognuno ha le sue responsabilità. Quindi, tutti: che vuol  dire nessuno. Non sono tanto Questo o Quello a fartelo pensare,  il piduista che chiacchiera serenamente nel corridoio; l'  avvocato che riceve e ricicla a uso politico dossier truccati o  l' avvocato inteso; l' alto funzionario ministeriale che di  Falcone fu ingegnoso e fecondo calunniatore; quel tipo che ti  spiega che ""diciamoci la verità, qui se non c' era la  mafia non ci sarebbe stata né l' Unità d' Italia,  chi aiutò Garibaldi?, né la Repubblica Italiana,  chi aiutò gli americani alla fine della guerra?"". Non sono  Questo o Quello, dunque, quanto il bon-ton cloroformizzato del  dibattito, il confronto evanescente e condito in sciapa salsa par  condicio, il vittimismo un po' piagnone dell' anchorman, il  sermone retorico dell' alto giudice, l' ipocrisia del principe  del Foro, l' insipienza dell' istituzione parlamentare e,  soprattutto, le esibizioni muscolari del Comandante Generale  dell' Arma e del Capo della Polizia, l' uno contro l' altro  armato, l' indifferenza di Palermo infelicissima. Come se il  soldatino dalla faccia glabra non dovesse ancora difendere  Giovanni Falcone. Da morto. Gloria alla Fondazione Falcone,  allora, e giù il cappello dinanzi a Maria Falcone che ci  ha rappresentato, nella sua crudezza, con luci corte e lunghe  ombre quanto sia sgranata la maglia del tessuto istituzionale e  sociale che dovrebbe sorreggere l' attacco delle Procure a Cosa  Nostra. Michele Santoro, che meglio di chiunque altro ha  raccontato il Mezzogiorno con la sua Samarcarda, non è  ottimista. Tutt' altro. Quasi grida lo sconforto che ha nella  strozza: ""Il Sud, signori miei, è irraccontabile  perché non ci sono più personaggi. E quel che  è peggio quando parli del Sud è proprio il Sud a  cambiare canale"". La sala è assalita da un dubbio - non  era la Tv a creare i personaggi? - ma subito digerisce la  lezione: no, sono i personaggi a fare la Tv: soprattutto,  è l' audience. E allora, peggio per ' o sudd. Ecco il  grigio che minaccia di ritornare. Non batte ciglio l' avvocato  Gaetano Pecorella, presidente dell' Unione Camere Penali,  sostenendo che da ora in poi nessun avvocato difenderà  più di un imputato nello stesso processo. Se ne dice  sicuro. Come se fosse soluzione davvero praticabile. Qui, ora,  sempre. Come se davvero fosse possibile per gli sbrilluccicanti  studi professionali di Palermo difendere un Madonia e non tutti i  Madonia, un solo Graviano e non i fratelli Graviano. C' è  chi in sala ricorda che l' avvocato di Riina, al maxiprocesso,  difendeva trentadue imputati. Non importa, si tira avanti. Tocca  al procuratore nazionale antimafia Bruno Siclari. Gli addetti ai  lavori sanno che la Procura nazionale sonnecchia, campicchia,  vivacchia al men peggio, soprattutto ""distaccando"" pubblici  ministeri nelle Procure di prima linea, ma Siclari si abbandona  all' euforia, scivola nella retorica. ""La Procura nazionale  è l' assoluta novità del panorama giudiziario  italiano... svolge con incisività il proprio ruolo nella  strategia della lotta alla criminalità... è  diventato un effettivo centro di coordinamento"". Conclude. ""Ve lo  giuro sul mio onore e sulla mia stessa vita ribadendo con  fermezza l' impegno solenne che ho preso davanti alla bare..."".  La sala applaude, imbarazzata. Il peggio non è ancora  arrivato. Sono di scena il capo della polizia, Fernando Masone, e  il comandante dei carabinieri, Luigi Federici. Sotto gli occhi di  un coraggiosissimo ministro dell' Interno, visibilmente malato,  visibilmente impedito nella deambulazione, il Capo e il  Comandante si accapigliano, senza lesinarsi colpi. Sotto e sopra  la cintura. Senza nemmeno guardarsi negli occhi. Attacca il Capo:  ""Il legislatore ha creato il dipartimento della pubblica  sicurezza a cui sono affidati compiti di pianificazione generale  dei dati informativi e tecnico-operativi"". Come dire, se il  ministro è il responsabile politico della sicurezza  nazionale, io sono il solo responsabile tecnico. Nemmeno per  sogno, è la risposta del Comandante, perché ""le  forze di Polizia e dell' Arma gravitano in aree diverse e con  diversi obiettivi"". Come dire, noi facciamo da soli. E per farlo,  abbiamo bisogno di ""un incremento d' organico, 10 mila  carabinieri in più"". Quando i giudici di Palermo parlano  di ""corto circuito istituzionale"" non devono essere poi degli  inveterati allarmisti. Il grigio è davvero minaccioso. Lo  si capisce anche nell' ultimo ""siparietto"" del convegno quando al  proscenio appare il presidente della commissione antimafia  Tiziana Parenti. Titti la rossa, così la chiamano, ha una  sua soluzione vincente per aggredire e tagliare i canali del  riciclaggio perchè ""abbiamo sì il problema della  criminalità feroce che deve essere repressa con molto  rigore, ma abbiamo soprattutto il problema della  criminalità organizzata economica..."". Che si fa, allora?  Semplice, dice la Titti, occorre ""un' anagrafe di tutti i  patrimoni, di tutti i conti correnti, di tutte le operazioni  fatte da tutti i cittadini"". Nessuno applaude, nessuno respira.  Abbiamo sentito bene? Il senatore Ramponi (An), vicepresidente  dell' antimafia ed ex-comandante della Guardia di Finanza, si  mette le mani nei capelli, inchioda i gomiti sulle ginocchia e si  abbandona sconsolato a un' attenta osservazione delle sue scarpe  lucide. Poco più indietro, una giornalista tedesca chiede  al suo vicino, il giudice Mario Almerighi, se ha ben compreso le  parole dell' oratrice. ""Sa, signore, una cosa di questo genere l'  hanno fatta nella Germania dell' Est all' epoca del regime  comunista e anche loro che avevano un apparato poliziesco  micidiale dopo sei mesi dovettero mollare. E' una proposta che  non ha senso"".",22 maggio 1995,https://ricerca.repubblica.it/repubblica/archivio/repubblica/1995/05/22/il-palcoscenico-dell-antimafia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
UCCISO IL PARENTE DI UN PENTITO VENDETTA O REGOLAMENTO DI CONTI,"CATANIA - Il cadavere carbonizzato di un pregiudicato di 33 anni,  Giovanni Seminara, cognato del pentito Vincenzo Fichera, è  stato trovato martedì sera all' interno della sua auto,  nei pressi dello scalo ferroviario di Cannizzaro. Già  quattro giorni fa, la moglie al nono mese di gravidanza, Silvana  Epifanio, cognata di Fichera, aveva denunciato la scomparsa del  marito. Nonostante il vincolo di parentela, Seminara, che si era  dissociato dalla scelta del cognato, sembra non temesse  ritorsioni mafiose. Per questo la vittima e la sua famiglia non  godevano di nessuna protezione. Gli inquirenti non si  sbilanciano. Due le ipotesi: una vendetta trasversale della mafia  contro il parente di un pentito o un regolamento di conti tra  clan mafiosi.",04 agosto 1994,https://ricerca.repubblica.it/repubblica/archivio/repubblica/1994/08/04/ucciso-il-parente-di-un-pentito-vendetta.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
La rincorsa di Chinnici,"Giovanni Ferro è ancora il leader della classifica sul  prossimo sindaco di Palermo elaborata in base ai voti espressi  dai lettori di ""Repubblica"". Stabile in seconda posizione un  altro assessore della giunta Orlando: Giuseppe Bruno. Terzo poso  per Giorgio Chinnici che mostra di avere fan affezionati. Scrive,  per esempio, Giorgia Catapano: «Se fosse candidato voterei  il mio prof Giorgio Chinnici: quanti stimoli e quanta carica  umana ho ricevuto». Quarto posto per Emilio Arcuri, mentre  si piazza in quinta posizione il meteorologo del T3 Samuele  Mussillo. Oltre alle doti di «esattezza e  affidabilità», riconosciutegli nei giorni scorsi,  ieri gli è stato affibbiato un altro pregio importane: la  serenità. «Qualità dicono Giorgio, Rosy e  Stefano Bellomo e Maria Pistorino che vorremmo vedere nel sindaco  di una città grande e importante come Palermo». Al  sesto posto si fa avanti Carmine Mancuso. «La lotta alla  mafia scrive Rosario Garofalo, uno dei suoi potenziali elettori  va condotta all'interno dei palazzi della politica e Mancuso  è una garanzia». Secondo Rodolfo Lo Burgio, Mancuso  è invece «un combattente che non si è mai  arreso nonostante i tradimenti». Per il Polo delle  libertà sono arrivate, ad oggi, segnalazioni solo per  Totò Cuffaro che risulta ancora un po' attardato rispetto  ai vertici della classifica. Si vota per fax al numero  091.7434970 oppure per Email all'indirizzo  palermo@repubblica.it.",01 novembre 2000,https://ricerca.repubblica.it/repubblica/archivio/repubblica/2000/11/01/la-rincorsa-di-chinnici.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Ciampi sale in Campidoglio e diventa cittadino romano,"UN presidente per le strade di Roma. Accadrà domani,  martedì mattina quando Carlo Azeglio Ciampi, livornese di  nascita, scenderà dal colle del Quirinale per salire su  quello del Campidoglio dove diventerà cittadino onorario  di Roma. La cerimonia avverrà nell' Aula Giulio Cesare del  Palazzo Senatorio, sede del consiglio comunale, e sarà il  momento più solenne della visita del presidente alla  città dove risiede, quando riceverà dalle mani del  sindaco Walter Veltroni l' onorificenza, votata all'  unanimità dal consiglio comunale lo scorso luglio per  «il prestigioso contributo offerto nell' esercizio delle  sue funzioni alla vita della città nel suo ruolo di  Capitale della Repubblica, simbolo della Storia e dell'  Unità del Paese» . La giornata tutta romana del  presidente prevede come sempre ritmi di serrati e massima  sicurezza, puntualità e forze dell' ordine schierate. Sul  colle capitolino Ciampi arriverà alle 9.45: ad attenderlo  dall' entrata di Sisto V, il sindaco Veltroni. Qui, il presidente  riceverà gli onori militari prima di salire all' interno  del Palazzo Senatorio. Nell' Aula Giulio Cesare il sindaco  terrà il suo discorso ufficiale prima di dare la parola al  presidente che, accompagnato dalla moglie signora Franca,  potrà affacciarsi dal famoso studio con vista sui Fori  imperiali. Poi la visita alla città e ad alcuni luoghi  simbolo. Lasciato il Campidoglio intorno alle 11, Ciampi  attraverserà il Centro per raggiungere Villa Paganini  sulla Nomentana, dove sarà presente all' intitolazione di  un largo a Giorgio Ambrosoli, l' avvocato liquidatore della Banca  privata di Michele Sindona, assassinato a Milano nel 1979; il  giardino, fresco di restauro, è anche un piccolo parco  della memoria, con viali intitolati a Massimo D' Antona e alle  vittime della mafia. L' itinerario della giornata porterà  Ciampi alla scoperta di Roma solidale, con la visita alla  centrale operativa sociale, il ""118"" delle emergenze sociali che  festeggia tre anni di attività. Qui il Presidente  potrà verificare anche il funzionamento di uno dei punti  d' orgoglio del Comune, il call center 060606 e incontrare i  lavoratori e i rappresentanti del volontariato romano. Per la  pausa pranzo, il presidente Ciampi rientrerà al Quirinale  ma nel pomeriggio, alle 17.30, è atteso alla Casa del Jazz  a via di Porta Ardeatina, anche questa una tappa simbolo, essendo  la villa con il parco circostante appartenuti al presunto boss  della banda della Magliana Enrico Nicoletti, dove oggi all'  ingresso una stele ricorda i nomi di tutte le vittime della  mafia. Ancora, alle 19 a Palazzo Torlonia in via Bocca di Leone  il Capo dello Stato riceverà un premio dell' associazione  via Condotti. Quella di domani è la seconda visita del  Presidente della Repubblica alla città di Roma. Quella  precedente ebbe luogo l' 11 e il 12 novembre 1999 quando era  sindaco della Capitale Francesco Rutelli. In Campidoglio, il Capo  dello Stato definì Roma la sua città, quella dove  vive dal 1960 e dove ha lavorato molto a lungo alla sede centrale  della Banca d' Italia: «Mi viene da confrontare la Roma di  oggi a quella di allora, e di pensare a ciò che  sarà la Roma del nuovo secolo. Quanti cambiamenti! Quante  cose ancora da fare!»",26 settembre 2005,https://ricerca.repubblica.it/repubblica/archivio/repubblica/2005/09/26/ciampi-sale-in-campidoglio-diventa-cittadino-romano.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
se ne sono andati,"Maria Mezzatesta Ha formato tante generazioni di stenografi e  organizzato gare e concorsi in tutta Italia Ha insegnato il  mestiere a quasi tutti gli stenografi palermitani. Tra questi c'  è Annamaria Marino, stenografa all' Ars e campionessa  mondiale di categoria. Tutti ricordano Maria Mezzatesta che,  laureata in lettere, ha scritto libri di stenografia ed è  stata presidente dell' Accademia stenografica Cimana ""Costa"".  Maria Mezzatesta era conosciuta in tutta Italia. Consigliere  onoraria dell' Eusi (ente unitario del segretariato italiano), ha  organizzato decine di competizioni e gare di stenografia. D'  altronde era una grande esperta di tutti i sistemi stenografici.  Ha iniziato la gavetta verso la fine degli anni Quaranta: per  qualche anno ha insegnato a Termini Imerese, poi a Palermo, l'  ultima scuola prima di mettersi in pensione è stata l'  Einaudi. Se n' è andata l' 1 aprile a 87 anni. Suor Lucia  Sasso Aiutava gli ammalati di Alia è stata educatrice  anche in alcuni istituti palermitani Madre superiora alla guida  della comunità delle suore maestre di Santa Dorotea ad  Alia, in paese era una vera istituzione. Ha educato tanti bambini  di Alia e non a caso, anche durante i funerali celebrati nella  chiesa di Sant' Anna, è stata ricordata la sua opera  pastorale, basata sulla dedizione e in particolare sull' amore  verso i poveri e gli ammalati, che nel paese conosceva uno per  uno. Era catechista e portava la comunione nella case degli  ammalati. Suor Lucia non ha lasciato un ricordo indelebile solo  in decine di famiglie di Alia, ma anche di Palermo. In  città è stata educatrice all' istituto ""Sacro  Cuore"", e molti palermitani l' hanno voluta ricordare in un forum  online nato proprio non appena si è diffusa la notizia  della sua scomparsa. Se n' è andata il 28 marzo a 82 anni.  Zelmira Marazio Schiera Direttrice delle scuole Nuccio e Abba, ha  scritto vari libri di storia dell' arte dedicati ai più  piccoli Torinese di nascita e siciliana di adozione, Zelmira  Marazio Schiera è stata direttrice didattica degli  istituti Nuccio e Abba. Molti allievi di queste scuole, grazie a  lei, hanno imparato a conoscere e amare la storia e l' arte della  nostra città. Ha anticipato la riforma scolastica,  organizzando seminari di aggiornamento dedicati a genitori e  insegnanti. Ha pubblicato i volumi ""Palermo e la Conca d' oro"" e,  insieme a Gianni De Simone, ""Dai monumenti alla Storia, itinerari  didattici attraverso Palermo medievale"". La Zelmira ha preso  parte, negli anni ' 90, al gruppo di lavoro del progetto,  organizzato dall' Anisa per Palazzo Abatellis, ed è stata  proprio sua l' idea di creare una fiaba che facesse da guida per  un percorso didattico all' interno di Palazzo Abatellis, per gli  alunni della scuola dell' infanzia. Se ne è andata all'  età di 86 anni, l' 1 Aprile 2008. Enza Alcamo Insegnante  di Alcamo era una delle docenti più conosciute in  città La maestra Enza Alcamo era una vera e propria  istituzione nella cittadina alcamese. Insegnante elementare per  45 anni, dalla fine degli anni Trenta al 1982, ha avuto come  alunni centinaia di bambine e bambini di Alcamo, ma non solo. Non  a caso molti suoi ex alunni periodicamente andavano a visitare la  loro mitica ed indimenticata maestra. Le ex alunne, diventate in  alcuni casi già nonne, le portavano i nipoti in occasione  di cresime e prime comunioni. Figlia di agricoltori benestanti ha  imposto, sostenuta dalle sue sei sorelle, il suo diritto a  studiare ed a conseguire il sogno della sua vita: fare la  maestra. Vincitrice del concorso magistrale negli anni Trenta era  tra le prime e più convinte sostenitrici del metodo  Montessori. Ricordava con orgoglio l' importanza della missione  della scuola nelle zone più sfortunate del meridione, in  particolare nelle Madonie e nell' Aspromonte dove ha iniziato la  sua carriera scolastica. Se n' è andata l' 11 aprile a 89  anni. Gilda Loforti Magistrato a Caltanissetta ha seguito alcuni  processi che hanno segnato la storia della lotta alla mafia Un  magistrato che non amava gli onori della cronaca e lavorava sodo.  Ha partecipato a processi che hanno segnato la storia della lotta  alla mafia e alla malapolitica. Gilda Loforti, originaria di  Cefalù, giudice delle indagini preliminari al tribunale di  Caltanissetta, per tantissimi anni ha lavorato al fianco di Luca  Tescaroli e, insieme, hanno seguito processi importanti. Tra  questi, quelli sulle stragi di Capaci e via D' Amelio, e quello  che ha visto imputato Totò Riina per l' assassinio del  giudice Ciaccio. I colleghi la ricorderanno per il suo  stacanovismo. Se n' è andata il 3 aprile a 44 anni.",15 aprile 2008,https://ricerca.repubblica.it/repubblica/archivio/repubblica/2008/04/15/se-ne-sono-andati.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
ATTORNO A LUI TANTI AVVERSARI CON LA MEMORIA TROPPO CORTA,"STRANO destino quello di Giovanni Falcone. Da vivo, negli anni  dei veleni e della discordia avevano tentato in molti di  impossessarsi politicamente della sua figura, ma non c' erano mai  riusciti. Allora lo avevano osteggiato. Per errore, per invidia,  per vendetta o per calcolo. Ma da quando insieme con Paolo  Borsellino il magistrato palermitano è diventato il  simbolo della riscossa dei siciliani onesti, dai Palazzi romani  sono tornati tutti a celebrarlo. E amici e nemici di un tempo si  sono ritrovati insieme a chiamarlo fraternamente ""Giovanni"". Come  se non ci fosse più memoria del passato. 1987, anno dell'  infuocata campagna elettorale in Sicilia. Sul ""Corriere della  Sera"", Leonardo Sciascia ha appena pubblicato il suo articolo  contro i ""professionisti dell' Antimafia"". Claudio Martelli, i  socialisti, i democristiani e i seguaci di Pannella (costoro in  verità in chiave garantista) dichiarano guerra a Leoluca  Orlando, sindaco di Palermo. E si scagliano contro i magistrati  del pool che avevano scelto di cambiare profondamente la  strategia giudiziaria contro Cosa nostra per colpire non i  più singoli delitti di mafia, bensì l'  organizzazione criminale nel suo complesso. Senza memoria. Come  se non fosse stato uno schieramento trasversale del Consiglio  superiore della magistratura nel 1988 a negare a Falcone il posto  di capo dell' ufficio istruzione di Palermo per affidarlo al  più anziano Antonino Meli. Come se nessuno più  ricordasse le insinuazioni circolate dopo il fallito attentato  sugli scogli dell' Addaura, secondo le quali Falcone poteva aver  addirittura ""montato"" quell' agguato. Come sembra finita nel  dimenticatoio l' estate del ""Corvo"", con la raffica di lettere  anonime che accusavano il giudice di aver gestito con  disinvoltura il rientro in Sicilia del pentito Totuccio Contorno.  E allora ricordiamo quel 19 gennaio del 1988, giorno in cui il  ""plenum"" del Csm nominò Antonino Meli. Per Falcone  ""è la prima di una lunga serie di sconfitte"" racconta  Francesco La Licata nel suo recente libro edito da Rizzoli,  ""Storia di Giovanni Falcone"". ""Il primo vero passo di Giovanni  verso l' isolamento, verso l' espulsione dal ""palazzo"". Scrive La  Licata: ""Uno dei registi occulti di quella trama sotterranea che,  facendo leva sulla cosiddetta logica di corrente, avrebbe  provocato l' inversione di tendenza a Palermo fu Vincenzo Geraci,  un magistrato della Procura passato repentinamente dalla  posizione di ' falconiano' a quella di agguerrito oppositore"". In  quel gennaio di cinque anni fa Geraci, esponente di ""Magistratura  indipendente"" legato all' epoca alla corrente andreottiana di  Palermo, ma anche vicino ai socialisti era comunque in buona  compagnia. Tanto che Meli passò con 14 voti favorevoli, 10  contrari e 5 astenuti. E quella maggioranza risultò  parecchio variegata. ""Unità per la costituzione"", la  corrente di Falcone si spaccò e se Vito D' Ambrosio,  Antonino Abbate e Pietro Calogero votarono in suo favore insieme  con i laici del Pci, con la socialista Fernanda Contri (attuale  ministro degli Affari sociali) e con Stefano Racheli, prossimo  fondatore di ""Proposta ' 88"", in ""Magistratura democratica"" vinse  il principio della supremazia dell' anzianità sulla  professionalità e, ad eccezione di Giancarlo Caselli, oggi  procuratore di Palermo, gli altri si espressero in favore di  Meli. Insieme con Umberto Marconi, capofila degli oppositori di  Falcone in ""Unicost"". Non fini lì: nell' estate successiva  Borsellino denunciò che a Palermo era calato l' impegno  Antimafia, ma al Csm, dopo una lunghissima notte di scontri, con  gli stessi schieramenti passò ancora una volta un  documento che smentiva Falcone e Borsellino. E fu la  normalizzazione. Il pool Antimafia che oggi tutti acclamano venne  smantellato. Nel giugno del 1989 seguì l' attentato dell'  Addaura, la paura e lo sconforto. Falcone venne nominato  procuratore aggiunto, ma i dissapori e gli scontri con il  procuratore Pietro Giammanco continuarono. Scelse di venire a  Roma, a dirigere gli Affari penali chiamato da Claudio Martelli  diventato guardasigilli. Accettò il contatto con Andreotti  e con Claudio Vitalone. In molti, anche dentro la sua corrente,  pensarono ad un cedimento politico. Falcone tacque. E dal cuore  delle istituzioni rilanciò la lotta Antimafia, dimostrando  con i fatti la sua autonomia. E per fermarlo fu la strage.",25 maggio 1993,https://ricerca.repubblica.it/repubblica/archivio/repubblica/1993/05/25/attorno-lui-tanti-avversari-con-la-memoria.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Serial killer a Grosseto? 'Omicida dissimulatore',"Serial killer? E' troppo presto per ipotizzare che Pasquale  Stabilito, l' uomo arrestato a Grosseto per l' omicidio dell' ex  fidanzata Mirna Bartolini, sia anche l' autore di altri delitti  che hanno insanguinato la costa toscana. L' uomo, secondo quanto  hanno dichiarato i carabinieri, ha sparato alla donna, le ha  ucciso il barboncino con due colpi di pistola e l' ha gettato nel  bidone della spazzatura. Stabilito ha anche confessato di aver  ucciso con un colpo di pistola alla testa un' altra donna, una  prostituta nigeriana, Mercy Igbinova, trovata morta il 25 aprile  scorso a Castiglione della Pescaia. Secondo alcune indiscrezioni,  Stabilito avrebbe ammesso nel suo interrogatorio anche altri  ""efferrati delitti"", non meglio precisati almeno finora. Ma qui  terminano i dati riscontrabili. Il tenente colonnello Sergio  Pascali definisce l' uomo ""un dissimulatore"" ma non si spinge a  teorizzare niente di ciò che al momento non è  riscontrabile. Non risultano nemmeno colloqui o scambi di  informazione tra i carabinieri di Grosseto e quelli di Pisa, nel  cui territorio sono state trovate almeno quattro prostitute  uccise e su cui niente si sa. Ma a Grosseto, l' indagine procede.  E non esclude niente. ""Sarà necessario un nuovo  interrogatorio di Stabilito, da fare con più calma"" ha  detto ieri il colonnello Pascali. Al momento, l' attività  investigativa è concentrata sull' omicidio della  prostituta nigeriana. Saranno le perizie balistiche sui  proiettili che hanno ucciso Mirna Bartolini e Mercy Igbinova a  confermare se a sparare è stata la stessa pistola e la  stessa mano. Stabilito ha detto ai carabinieri che quando ha  sparato il secondo colpo contro il cane dell' ex fidanzata ""la  pistola gli è esplosa tra le mani"". Il provvedimento di  fermo è stato convalidato ieri dal gip del tribunale di  Grosseto, Armando Mammone, che ha ascoltato l' uomo nella casa  circondariale maremmana insieme al pubblico ministero Paolo  Calabria e all' avvocato difensore, Alessandro Lecci. Stabilito  resta in cella e - così come era stato suggerito anche  dallo stesso difensore - resterà in isolamento e  sorvegliato 24 ore su 24. Inoltre, il magistrato ha disposto la  perizia psichiatrica che dovrà confermare anche un'  ipotesi avanzata dal legale, secondo il quale ""Stabilito ha una  doppia personalità, una buona e una cattiva che quando  prende il sopravvento non è controllabile"". In attesa di  eventuali riscontri alla tesi della difesa, dal passato dell'  uomo - originario di San Severo (Foggia) ma residente a Roselle  (Grosseto) da poco più di tre anni - affiora un altro  precedente: nel novembre del 2002 fu condannato a nove mesi di  reclusione per tentata violenza sessuale nei confronti di una  collega di lavoro.",28 marzo 2004,https://ricerca.repubblica.it/repubblica/archivio/repubblica/2004/03/28/serial-killer-grosseto-omicida-dissimulatore.fi_016serial.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
' SOLDATI A ROMA E NELLE CITTA' A RISCHIO',"ROMA - Arriva l' Esercito. In Puglia, in Calabria e in Campania.  Ma soprattutto a Roma. Soldati come agenti di polizia che giorno  e notte si daranno il cambio per vigilare sugli ""obiettivi""  più sensibili. Sotto le ambasciate, i ministeri, le sedi  istituzionali a rischio, ma anche davanti ai monumenti ora  transennati contro il pericolo di nuove autobombe, vedremo  sostare uomini con le divise delle nostre Forze armate. La  proposta è del ministro degli Interni, Nicola Mancino.  Già da alcuni giorni il titolare del Viminale ha inviato  una lettera al collega della Difesa, Fabio Fabbri. Si tratta di  una proposta che in tempi brevi dovrebbe essere tradotta in un  provvedimento legislativo da portare poi in Consiglio dei  ministri. La notizia è stata annunciata ieri mattina dal  capo della Polizia, prefetto Vincenzo Parisi, nel corso di una  conferenza al Casd, il centro alti studi della Difesa. A margine  della conferenza Parisi ha anche detto, parlando con i  giornalisti, che ""sembra vicina la risoluzione del caso  Borsellino"", un' opinione che non è solo una speranza,  ""vivissima"" ma ""qualcosa di più"". Allora, prefetto Parisi,  è vera la proposta? ""Certamente. Si tratta di un'  iniziativa nata sulla scia del successo ottenuto dai Vespri in  Sicilia. E' stata una grandissima esperienza che ha riavvicinato  i nostri soldati alla gente, che ha rinsaldato certi vincoli  forse attenuati negli ultimi tempi"". In queste ore incerte, tese,  con voci ricorrenti di golpe, la scelta potrebbe essere  interpretata come una militarizzazione di intere regioni, della  stessa Capitale... ""Per l' amore di Dio, nessuno vuole  militarizzare Roma. L' esperienza siciliana, con oltre 7000  soldati impiegati in funzioni di ordine pubblico, è stata  straordinaria. Ci ha consentito di recuperare il personale  investigativo e di ottenere risultati eccellenti nella lotta alla  mafia e alla grande criminalità"". In quali regioni  sarà utilizzato l' esercito? ""In Calabria, Puglia e  Campania. Sono le tre regioni, oltre la Sicilia, dove è  più duro lo scontro con la criminalità"". Quanti  uomini occorreranno? ""Circa cinquemila soldati. Cinquecento a  Roma e il resto nelle tre regioni. Questo significa, a seconda  delle esigenze, di 1500 uomini in Puglia e altrettanti in  Calabria e in Campania"". Saranno scelti tra i soldati di leva o  tra quelli di ferma? ""Questo verrà deciso successivamente.  Spetterà soprattutto al ministro della Difesa stabilire  scelte e priorità"". Per l' operazione ""Vespri siciliani""  sono stati inviati anche reparti speciali. All' inizio c' erano i  parà. ""Non è un' operazione di guerra. Non si  tratta di inviare truppe in Somalia o in altre zone di aperta  ostilità. I soldati svolgeranno compiti esclusivamente di  ordine pubblico"". Soldati come agenti di polizia? ""Esattamente. E  questo implica trattamenti economici, equiparazioni,  indennità, investimenti giuridici. I soldati chiamati a  svolgere queste funzioni diventeranno a tutti gli effetti degli  agenti della Polizia di Stato, come del resto i Carabinieri o gli  agenti della Guardia di Finanza"". E quali compiti svolgeranno?  ""Compiti di ordine pubblico. Scorte, copertura dei servizi di  presidio fissi. In questo modo potremo sottrarre personale  investigativo adesso impegnato nella vigilanza"". Perché  Roma? ""Perché a Roma c' è bisogno di una ulteriore  presenza di forze dell' ordine. Lo sforzo compiuto dagli agenti e  dai Carabinieri non basta più. Guardi, siamo arrivati al  collo della bottiglia. Non possiamo più permetterci il  lusso di impegnare altre energie nella vigilanza degli obiettivi  più a rischio a scapito del lavoro investigativo. Abbiamo  104 mila carabinieri e altrettanti tra Polizia e Finanza  impegnati sulla strada. L' esperienza siciliana ci ha dimostrato  che solo in questo modo si ottengono dei risultati sul piano  della prevenzione. La presenza dei soldati nei punti strategici  delle città, la sorveglianza e i pattugliamenti sono stati  degli ottimi deterrenti per la piccola e grande  criminalità. Insomma, alla fine i dati ci hanno  confortato: dai furti agli attentati. Allora, vuol dire che siamo  sulla strada giusta"". Quando scatterà il piano? ""Stiamo  facendo un' altra esperienza nelle regioni al confine con l' ex  Jugoslavia. E sta andando molto bene. Del resto, è proprio  da quel martoriato paese che giunge il maggior flusso di armi.  Appena la proposta sarà discussa e approvata, il piano  entrerà nella fase operativa"". La scelta sembra dettata  dall' emergenza. Ma al di là dei segnali evidenti,  esistono pericoli diversi, più imminenti? ""Il terrorismo  psicologico è largamente diffuso. Ci sono segnalazioni e  falsi allarmi a centinaia. La tensione è molto forte. Ma  poi, l' emergenza non è solo italiana. Ormai riguarda gran  parte dei paesi europei"".",20 novembre 1993,https://ricerca.repubblica.it/repubblica/archivio/repubblica/1993/11/20/soldati-roma-nelle-citta-rischio.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Donnie Brasco si confessa a Saviano I miei sei anni nel ventre della mafia,"da oggi in edicola un lungo colloquio tra lo scrittore e Joe  Pistone, il più famoso infiltrato dell' Fbi in Cosa nostra  roberto saviano Meglio vedersi tra la gente, diamo meno nell'  occhio... Joe Pistone non è proprio tranquillo, quando  è in Italia, guarda le facce che gli sono attorno, tiene  un tono di voce basso, è in uno stato di allarme, ma lo  gestisce serenamente. Niente di nuovo per la sua vita. Aspetto  fuori dal ristorante. Joe non si vede. Joe Pistone è una  sorta di icona vivente, un agglomerato di leggenda che cammina, e  sono abbastanza in ansia. In ansia di trovarmi dinanzi al suo  talento. Un talento tragico, complesso. Ciò che per me  resta il mistero di Joe Pistone è la sua capacità  di mimetizzarsi, di trasformarsi, di credere alla sua recita. O  meglio: di dividere la propria anima in compartimenti stagni al  punto da far emergere il peggio di sé non come qualcosa di  esterno, ma come una sfaccettatura che ne è parte. Passano  troppi minuti, provo a entrare. Joe è in un angolo. Spalle  al muro. è seduto al tavolo, snocciola olive e si sputa in  mano i noccioli. Lo stavo aspettando fuori dal ristorante e lui  era dentro da un pezzo. «Meglio aspettare seduti a mangiare  che fuori in piedi, a meno che non vuoi giocare al  bersaglio». Con me c' è Stefano Pitrelli che  registra tutto, ci aiuta nella traduzione. è in ansia  anche lui per l' incontro. Stefano è vestito  elegantissimo. Io come il solito. Pistone mi saluta e mi guarda:  «Difficile che un italiano si vesta male come te».  Joe Pistone è Donnie Brasco, il personaggio divenuto  celebre attraverso il film di Mike Newell. In realtà quel  nome per molti anni era stato quanto di più segreto  potesse esistere. Un nome noto soltanto tra gli affiliati del  clan Bonanno e soprattutto all' Fbi. E nell' Fbi solo un gruppo  ristretto sapeva che Donnie Brasco era il nome di copertura dell'  agente infiltrato per sei lunghissimi anni nella famiglia  più potente di New York. Ogni tanto mentre parlo mi  dimentico di star dinanzi a Donnie Brasco. Ci lasciamo andare ai  discorsi sui massimi sistemi criminali. Sino a quando gli dico:  «Joe sai che dalle mie parti sei un mito per ogni parte  della barricata. I carabinieri ma anche i ragazzi di camorra.  Donnie Brasco è Donnie Brasco perché ha le palle.  Il resto vale zero in certe logiche». Joe ride e commenta:  «Forget about it!», la mitica frase del film che  tutti i gangster ripetono di continuo e che tutti i ragazzini  dalle mie parti si ripetono imitando le espressioni di Al Pacino  e Johnny Depp. L' hanno tradotta con ""che te lo dico a fare"". La  Porsche è una grande macchina ""e che te lo dico a fare"",  gli Yankees hanno un pessimo battitore ""ma che te lo dico a  fare"", Alicia Keys ha il più bel sedere del mondo ""che te  lo dico a fare"". Un' espressione che conferma. Conferma tutto e  il contrario di tutto. Chiedo a Joe Pistone se quando era  infiltrato ha mai ricevuto ordini di morte. E lui ripete  ironicamente «forget about it!». «Mi sono stati  assegnati dei ""contratti"". E ho dovuto dire di sì: non  puoi rifiutare, altrimenti ti ammazzano. E lascia che ti dica  questo: se si fosse trattato di scegliere tra me e un mafioso,  sarebbe stato lui. L' avrei ucciso. Ma è una situazione in  cui non mi sono mai trovato. Un giorno stavo con altri mafiosi al  club dove ci si ritrovava. Arriva una telefonata e la persona al  telefono mi dice che l' uomo che dovevo uccidere era a un certo  indirizzo. Gli altri mi hanno detto: ""Ok, ora andiamo a  beccarlo"". Ho capito che non potevo uscirne, perché se  fossimo andati lì e io non l' avessi ucciso, mi avrebbero  fatto fuori loro. Quindi capii che doveva morire. Ma quando  stavamo per uscire arrivò un' altra telefonata, e mi  dissero che quelle informazioni erano fasulle. Per cui non ci  andammo. Ma sapevo che dovevo sempre tenere a mente ciò  che ero disposto a fare per salvarmi la vita». <...&  Tenere a mente chi era. Questa la cosa più difficile.  Tenerlo solo nella mente e non nel petto, nello stomaco. Dentro  doveva essere Donnie Brasco, non Joe Pistone. Lontano per sei  anni dalla famiglia, sei anni in cui se confessi a te stesso chi  sei davvero commetti errori, sbagli, imprecisioni, ti rendi  scrupoloso e morale. Il contrario di quanto occorre. Sei anni in  cui devi prendere registrazioni, annotare facce, umori,  comprendere cosa ti sta accadendo e cosa ti accadrà. Joe  cerca di farlo avendo fede. Una fede nel destino - come dire:  tutti prima o poi moriremo, quando sarà il mio turno non  potrò farci niente, ma prima che questo momento arrivi,  potrò fare di tutto per vivere. <...& Joe Pistone  si alza. Abbiamo finito. Mi abbraccia fortissimo, raccogliendo le  mie spalle nelle sue braccia poi tira fuori una macchina  fotografica. Stefano stacca il registratore, si asciuga il  sudore, anche lui abbraccia Joe. Poi si prende la macchina  fotografica di Joe e inizia a metterci in posa. Io e Pistone  sembriamo una coppia di turisti alticci. <...& Un clima  strano, divertito, sereno. Joe indossa cappello e cappotto e se  ne va. Ci riabbracciamo e mi dice guardandomi negli occhi:  «Continuate, qui in Italia, c' è tutto da fare,  siamo all' inizio». Continuiamo. Promesso, Donnie, promesso  Joe. per saperne di più www.fbi.gov  www.imdb.com/title/tt0119008 www.telejato.it",01 febbraio 2008,https://ricerca.repubblica.it/repubblica/archivio/repubblica/2008/02/01/donnie-brasco-si-confessa-saviano-miei-sei.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
PICCOLI RIBELLI CONTRO LA GRANDE MAFIA,"CAPO D' ORLANDO - Nella sera senza foschia cala su Capo D'  Orlando una luce dorata che si ferma sulle sette isole Eolie  schierate all' orizzonte. Una luce che sembra arrivare dai monti  Nebrodi e costituisce per gli orlandini un richiamo irresistibile  ad un passato che oggi li costringe ad una esasperata voglia di  civiltà e di cultura. In quelle sere nelle gelaterie di  corso Vittorio Veneto lucide di marmi e di cristalli gli  orlandini parlano ancora dei baroni che vivevano nella villa che  sovrasta gli agrumeti, tra piante esotiche fantastiche ed il  profumo inebriante del gelsomino. I Piccolo, stravaganti,  irraggiungibili, misteriosi e il loro cugino Giuseppe Tomasi di  Lampedusa che lassù in una stanzetta ombrosa scriveva  pagine del suo romanzo. In quelle sere parlano ancora di una  donna, giovane agli albori del secolo, che si chiamava Genoveffa  ed era di una bellezza straordinaria e di giorno coltivava la  terra e di notte pescava per sfamare la famiglia. E per non  addormentarsi sul suo barchino cantava e la sentivano fin dalla  riva dei paesi vicini. ' Vogliamo lasciare questo posto ai nostri  figli' Vivono bene nella loro città, dodici mila abitanti.  I pronipoti di Genoveffa oggi sono i proprietari di uno fra gli  alberghi più belli, costruito sull' orto della bisnonna,  piscina, ristorante famoso nell' isola. E sono in prima fila tra  i cittadini di Capo d' Orlando che si battono contro l'  estorsione. ""Perché vogliamo lasciare questo posto ai  nostri figli, civile come ce lo hanno lasciato i nostri genitori,  e vogliamo che anche loro lo tramandino a loro volta e ne siano  fieri"". I motivi che hanno spinto i cittadini di Capo d' Orlando  a ribellarsi sono tanti, ma da qui si parte: dall' orgoglio di  una eredità, dalla consapevolezza di avere costruito da  piccole aziende e da minuscoli negozi un commercio florido su cui  gravitano i centri vicini, il terzo polo commerciale insieme a  Barcellona e Messina di questo pezzo di Sicilia. Per adesso la  mafia dell' estorsione è stata sconfitta. Ma nessuno si  illude che si tratti di una sconfitta definitiva, che non ci  sarà più da denunciare, da mostrare coraggio, che  siano finite per sempre le notti insonni e le voci che al  telefono ingiungono: ""Mettiti in regola"". E tutti sanno che dopo  l' uccisione di Libero Grassi c' è un' Italia che guarda a  Capo d' Orlando in cerca di un esempio e di una speranza. Della  conferma che opporsi è possibile, se c' è una  società civile che lo vuole e se tale pezzo di  società non è del tutto abbandonato a se stesso. In  questo caso i commercianti che hanno detto ""no"" al ricatto hanno  avuto dalla loro almeno due personaggi abbastanza eccezionali. Un  parroco dell' ordine dei redentoristi, don Totino Licata e il  questore di Messina, Carlo Ciro Lo Mastro. Il questore ha  partecipato alle prime riunioni ""carbonare"" in sagrestia, quando  i commercianti decidevano di far nascere la loro associazione ed  oggi dice: ""La sento come una mia creatura e sono fiero che sia  nata e sia nata qui in Sicilia, perché la Sicilia è  fatta di gente perbene"". Ma il parroco sarà sostituito: il  18 ottobre, appena iniziato a Patti il processo che deve  condannare gli estorsori denunciati dai commercianti,  arriverà a Capo d' Orlando un nuovo parroco. Che non  conosce la storia di questi uomini, non ha raccolto le loro  confessioni, non ha contribuito ad infondere quel coraggio che  è stata necessario nei momenti dell' emergenza. Qui c' era  una situazione di quelle che don Riboldi invoca, per potersi  opporre alla mafia. Ma la ferrea burocrazia di una chiesa che a  Palermo denuncia lo Stato ed i politici rischia qui di rompere un  equilibrio che è stato davvero un miracolo avere  costruito. Quattrocentoventidue negozi, cinque gioiellerie, sei  sportelli bancari, trecento auto di grossa cilindrata, cento  telefonini cellulari. Per proteggere questa ricchezza e i  cittadini che se la sono costruita sono arrivati, all' indomani  dell' uccisione di Grassi, una novantina di poliziotti e molti  carabinieri. Il commissariato è retto da un commissario di  ventotto anni e da un' ispettrice, Concettina Pirrotti di 27  anni, che organizzano le scorte ai cittadini più esposti,  decidono i turni delle pattuglie incaricate di controllare il  territorio, partecipano con entusiasmo alla sfida della  città. L' ispettrice Pirrotti circola in Lacoste e  bluejeans, si è fatta le ossa tra Reggio Calabria e l'  Aspromonte. Ce la faranno? ""Siamo un pezzo di società  civile che tenta di colmare il vuoto dello Stato e si organizza e  si autotutela, con l' aiuto e il sostegno di giovani nelle forze  dell' ordine, nella chiesa. Le difficoltà maggiori le  abbiamo incontrate tra i politici"" dice Gaetano Grasso, il leader  dell' Acio (Associazione commerciante imprenditori orlandini).  ""Quando hanno ucciso Libero Grassi, Cossiga ci ha invitato ad  avere coraggio. Ha detto: voi siciliani abbiate coraggio. Noi l'  abbiamo e lo dimostriamo. Ma chiediamo allo Stato come recupera  la sua latitanza. Il Sole 24 ore ha denunciato con un appello l'  esistenza del fenomeno estortivo al nord. Il fenomeno dunque  esiste anche lì ma la reazione è partita dal sud e  bisognerebbe riflettere su questo. Temo che lassù non  abbiano capito ancora che l' estorsione è il primo passo  non solo verso la perdita dell' azienda, ma anche verso il  controllo mafioso del territorio"". Oggi anche a Capo d' Orlando  la situazione non è facile: qualcuno si lamenta per la  presenza di troppa polizia, gli agenti sono alloggiati in un  albergo sul lungomare e il sindaco Nino Messina, democristiano,  non nasconde che ""c' è chi sostiene apertamente che  è meglio rubare allo Stato e dare quei soldi a chi  assicura protezione"". Il sindaco, che è anche presidente  della Confcommercio di Messina, ebbe nel passato incomprensioni  anche profonde con le associazioni dei commercianti. Ma ora  riconosce che avevano ragione loro, ricorda che il Comune  è statoparte civile al processo contro gli estorsori,  riconosce l' emergenza del dopo-Grassi e assicura l' appoggio  della giunta formata da democristiani e socialisti. Un bel giorno  dunque la mafia di Tortorici mise gli occhi sulla ricchezza di  Capo d' Orlando e decise di impossessarsene. La cittadina sul  mare non conosceva cultura e civiltà mafiose e fu davvero  un brusco risveglio, quello ad esempio dei fratelli P.,  concessionari di auto da quindici anni, quando per telefono gli  dissero: ""Cominciamo con 300 milioni"". Un giorno arrivò  impeccabile Armando Craxi, un boss di Tortorici che stava  investendo anche a Capo d' Orlando. Racconta uno dei fratelli P.:  ""Mi disse: ' Sono solo un mediatore ci sono dei ragazzi che lo  fanno da anni, mi hanno chiesto di interessarmi, anche se io mi  occupo d' altro, lavoro col cemento in grosse imprese' . La  risposta fu no. Poi un giorno il Craxi tornò insieme ai  suoi e mi disse che voleva la mia auto per un matrimonio. Chiesi  ' Che tipo di matrimonio dovete fare? Io le auto le vendo, non le  presto' . Craxi allora mi mise la mano sulla testa: ' Non sei  più amico mio' disse. E io: ' Non lo sono mai stato' e  lui: ' Ancora la testa ce l' hai' . ' L' ho sempre avuta la testa  a posto, tu no' "". Una pistola puntata Nello scontro fra le due  famiglie dei Bontempo Scavo e dei Galati Giordano, Armando Craxi  fu ucciso. Ma il suo posto fu subito rimpiazzato. Solo che quando  il gruppo si ripresentò nella sede della concessionaria,  c' erano anche i carabinieri e un boss fu arrestato. Era l'  autunno del ' 90 e nasceva ormai, nella sagrestia di don Totino,  l' Acio. Presto furono tre i commercianti che andarono dal  magistrato e denunciarono gli estorsori. Oggi l' Acio ha una sede  bella e comoda, uno dei migliori penalisti siciliani (l' avvocato  Miglio, orlandino di nascita, che ha rappresentato il Comune di  Palermo al maxiprocesso). Ne fanno parte Nino Cappa, che possiede  la libreria del centro, e Carlo Paparone, proprietario di un  negozio di bomboniere, che è anche consigliere comunale,  c' è Luigi Schisano, gioielliere e tanti altri che si  presentano senza paura, nome e cognome. ""Una delle  caratteristiche ormai individuate dell' estorsione è la  presenza fisica dell' estorsore. All' inizio mandano picciotti,  ma poi"" spiega Grasso ""quando si deve chiudere il contratto o  alzare il livello della minaccia arriva il boss. E quando si cede  non è solo il milione è qualcosa di più.  Verranno poi a chiedere di tenere nel negozio un pacchetto (armi  o droga). Poi offriranno denaro in prestito, poi prenderanno l'  azienda"". ""A me si voleva estorcere la volontà, volevano  diventare padroni della mia ""A me si voleva estorcere la  volontà, volevano diventare padroni della mia vita"" spiega  Enzo Sindoni, 29 anni, amministratore delegato della Upea, un'  associazione che riunisce 2 mila produttori di agrumi di tutta la  Sicilia. Un caso diverso, il suo: incontrò da solo i  mafiosi in un' area di parcheggio dell' autostrada e resistette  ad una pistola puntata. Cosa volevano? ""Trovai in ufficio una  lettera anonima. Diceva: ' Butti via la ricchezza. Nell'  orchestra c' è un maestro, che non sei tu' . Noi abbiamo  tentato la via del libero mercato ricorrendo sempre meno agli  interventi assistenziali e parassitari. Altri su quegli  interventi vivono e prosperano"". Dopo l' incontro sull'  autostrada, ricevuto un ultimatum a lasciare l' azienda entro 30  giorni Sindoni scelse la via dei carabinieri e denunciò  tutto. Ora vive scortato giorno e notte e forse si chiede se non  sarebbe stato più facile lavorare a Milano, nell' azienda  di vernici di famiglia. Hanno preso, lui e gli altri di Capo d'  Orlando, la via più dura. E ora il loro esempio è  seguito a Sant' Agata Militello, a Montalbano e fino a Catania.  ""Un giorno, entrò in negozio un emigrante orlandino, da  trent' anni operaio in Lombardia. Mi buttò le braccia al  collo e mi disse: mi avete fatto riscattare una vita di  umiliazioni, recuperare la fierezza di essere siciliano, avete  dimostrato che in Sicilia non c' è solo mafia ma c'  è chi combatte la mafia"" dice Gaetano Grasso. Qualche anno  fa si laureò a Firenze in filosofia, con una tesi su  alcuni eretici del Cinquecento, ""fra utopia e erasmismo"". Anche  l' utopia studiata a Firenze oggi fa la forza morale di un  cittadino contro la mafia.",10 settembre 1991,https://ricerca.repubblica.it/repubblica/archivio/repubblica/1991/09/10/piccoli-ribelli-contro-la-grande-mafia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Per aver dato vita a un movimento che si batte per la pace,"Ernesto Olivero, fondatore a Torino del Sermig e dell' Arsenale  della Pace, è il vincitore del Premio Alta Qualità  da 25 mila euro, istituito dalla Granarolo per «valorizzare  esperienze che siano testimonianza della capacità dell'  uomo di ricercare una qualità superiore dell' esistenza in  termini di conoscenza, benessere e progresso civile», come  ha spiegato il presidente di Granarolo Luciano Sita. Il premio  è stato consegnato mercoledì sera, nel corso di una  cerimonia a Palazzo Albergati di Zola Predosa, cerimonia condotta  dalla giornalista Lorenza Foschini e alla quale hanno preso parte  diverse personalità non solo cittadine, come il rettore  Pier Ugo Calzolari, padre Michele Casali, Stefania Dente  (presidente di Médecins sans Frontières Italia),  Paolo De Castro e Carlo Sartori. Olivero è stato premiato  da una giuria di oltre 200 persone con questa motivazione:  «Per il lavoro quotidianamente svolto contro l'  indifferenza; per aver dato vita ad un movimento internazionale  di persone impegnate a far fronte ad emergenze come guerre,  carestie; perché combatte la miseria, l' emarginazione e  diffonde una cultura di pace». Il fondatore dell' Arsenale  per la Pace è stato scelto in una terna di finalisti che  comprendeva anche Rita Borsellino, sorella del magistrato ucciso  dalla mafia nel '92, «per aver messo il proprio dolore al  servizio degli altri», e Renzo Renzi, «intellettuale  raffinato, cineasta di talento e notevole scrittore».",14 dicembre 2001,https://ricerca.repubblica.it/repubblica/archivio/repubblica/2001/12/14/per-aver-dato-vita-un-movimento-che.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"LA PIOVRA, UN ANIMALE DOMESTICO","C NVIVERE con la Mafia: siamo sulla buona strada, il Consiglio  superiore della magistratura sospende il giudizio sul Corvo e sul  giudice Di Pisa, ma coglie l' occasione per mettere sotto accusa  il giudice Ayala, braccio destro di Giovanni Falcone nel pool  antimafia. Forse il ministro Donat Cattin ha esagerato dicendo  che ogni grande famiglia mafiosa fa studiare un suo figlio da  giudice, ma il sospetto, l' impressione che una parte della  magistratura e dello Stato operi, con sotterranea tenacia e con  mirabile unità di intenti, per la convivenza con la Mafia  trova ogni giorno nuove conferme. Non sappiamo se i membri del  Consiglio superiore della magistratura se ne rendano conto, ma  nel loro dibattito sul Corvo, sul Palazzo dei veleni e sui  giudici palermitani, coscienti o meno, hanno fatto il vuoto  attorno al giudice leader dell' Antimafia, Giovanni Falcone,  esattamente come fu fatto il vuoto sette anni fa attorno al  generale Carlo Alberto Dalla Chiesa, hanno sospeso il giudizio e  ogni provvedimento sul giudice Di Pisa nemico e diffamatore di  Falcone esattamente come venne sospeso ogni giudizio penale e  politico sugli avversari dichiarati del generale. Chi ha  conosciuto da vicino gli ultimi giorni del generale Dalla Chiesa  e la normalizzazione che seguì alla sua morte, sa che la  convivenza con la Mafia non è affidata a questo o a quel  magistrato corrotto, a questo o a quell' uomo politico favorito  dai voti mafiosi, a questo o a quel cavaliere del lavoro che fa  gli affari con la Mafia, ma a un universo mafioso, a una  società, a un modo di essere e di pensare che sono mafiosi  nel profondo, che senza bisogno di minacce o di indicazioni si  muovono all' unisono, si riconoscono nelle suggestioni, nei  luoghi comuni, nelle grandi ipocrisie della Mafia che sono sempre  gli stessi: il generale Dalla Chiesa, come i giudici dell'  Antimafia, esagerava, faceva il gradasso, non aveva capito la  Sicilia, usurpava i poteri dello Stato, non rispettava le  garanzie, non si curava dei diritti civili degli imputati, era un  carrierista, un piduista, diciamo anche lui un poco di buono come  il giudice Ayala, indebitato, separato dalla moglie e, chi sa,  magari anche cornuto. Nella Palermo dell' autunno' 82, dopo l'  assassinio di Dalla Chiesa non c' era più uno dell'  establishement che osasse manifestare sdegno o rabbia. Ma  dirò meglio, non c' era più uno che pensasse  più in modo irato o sdegnato. Tutti senza bisogno di  minacce e di avvertimenti erano spontaneamente ritornati alla  sempiterna convivenza con la Mafia. Nella prefettura di Palermo  dove si era insediato il superpoliziotto Di Francesco,  impassibile viso da sacerdote incaico, la normalizzazione era  visibile, era come una nebbia, come una fuliggine che si era  posata sulle cose e sulle persone. Entravo negli uffici della  Digos o della Squadra mobile, andavo dai carabinieri o in Procura  e gli stessi che avevo conosciuto vivi e tesi nei giorni di Dalla  Chiesa ora sembravano delle statue di cera, riuscivano appena a  comunicarmi con un rapido melanconico sorriso: lo vede dottore?  Ci hanno di nuovo incastrati. Ci hanno mandato per qualche mese  in prima linea a rischiare la pelle e adesso zitti e buoni.  Già, tutto era tornato nel vecchio ordine e l'  immobilità totale della gestione di De Francesco veniva  lodata dal governo e dai magni organi: lui sì che sapeva  combattere la Mafia senza fare spettacolo, senza fare il  gradasso. Forse il ministro Donat Cattin esagera a dire che le  famiglie mafiose fanno studiare i loro figli da giudici, ma che  la Magistratura e lo Stato siano frequentati da gente che vuole  convivere con la Mafia è qualcosa di più che un  sospetto. Senza bisogno di minacce e di avvertimenti ma solo  fiutando il vento della normalizzazione questo universo di  cultura mafiosa si muove secondo i luoghi comuni della cultura  mafiosa: giornali anche i più nobili e liberal  televisioni, tribunali, politici, sociologi, sanno che cosa  bisogna dire e fare. Il giudice Di Pisa stava ancora rispondendo  davanti al Consiglio superiore della magistratura e già si  leggeva su alcuni giornali che Ayala andava incriminato.  Prendiamo, per esempio, il rapporto del questore Luigi Rossi sui  cavalieri del lavoro catanesi: sta a dormire da due anni in un  cassetto per via della doverosa cautela. Una cautela che dura da  sette anni, da quando il generale Dalla Chiesa incominciò  a indagare sugli imprenditori catanesi che si erano spartiti i  lavori pubblici dell' isola. Un anno fa, quando pubblicai su  Repubblica un' inchiesta sui cavalieri del lavoro di Catania,  sapevo esattamente cosa avrebbero scritto i giornali siciliani di  un certo tipo: ha diffamato la Sicilia, ha raccolto voci  inattendibili, spazzatura; ci stupisce che un giornale serio  abbia diffamato persone che con il loro lavoro hanno creato  benessere e lavoro. In quei giorni a vuotare inutilmente il sacco  era il pentito Antonino Calderone. Sulla sua  attendibilità, a lume di logica, non si poteva dubitare,  aveva confessato anche di aver ucciso quattro bambini catanesi  che avevan mancato di rispetto a sua madre. Ma le sue accuse ai  cavalieri del lavoro non ebbero alcun effetto, il processo venne  polverizzato, diviso in tanti tronconi che di per sé  escludevano l' associazione mafiosa estesa a tutta la Sicilia.  Poi ci pensò la giustizia togata ad annullare gli arresti  dei cavalieri per reati tributari e ad assolverli in primo e  secondo grado. Non sappiamo se la normalizzazione dei rapporti  con la Mafia faccia parte della più grande normalizzazione  che sta riportando l' Italia ai silenzi e alle obbedienze del  centrismo. Ma abbiamo l' impressione che pensare onestamente,  comportarsi onestamente in questo paese diventi un' impresa  sempre più disperata.",05 ottobre 1989,https://ricerca.repubblica.it/repubblica/archivio/repubblica/1989/10/05/la-piovra-un-animale-domestico.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Il mistero del centrodestra tutti lo votano, nessuno lo dice","Giorni fa, Ilvo Diamanti ha descritto su questo giornale come  Forza Italia stia diventando un partito sempre meno personale,  sempre meno dipendente dal sostegno televisivo, e sempre  più radicato, invece, nelle diverse aree sociali del  Paese. Partito vero, insomma: un vasto collettore di consensi, o  come si diceva un tempo «partito di massa», cui vanno  al momento le preferenze della maggior parte degli italiani. L'  attendibilità del professor Diamanti come studioso dei  fenomeni elettorali è ben nota, sicché non m'  azzardo a contestarne le conclusioni. Eppure, alla luce della mia  esperienza personale, quelle conclusioni risultano misteriose.  Infatti, io non conosco di persona un solo elettore del partito  di Berlusconi. Un uomo, una donna o un giovane al primo voto, dai  quali abbia sentito dire che votano per il centrodestra. Nel  borgo dove abito da molti anni, per esempio, tutti sono di  sinistra. Villici e villeggianti. Per quanto riguarda i villici,  la cosa non può suscitare meraviglia dato che da queste  parti è più di mezzo secolo che tutti votano  imperturbabili per la sinistra: Pci prima, poi Pds e  Rifondazione, adesso Ds e Rifondazione. Sorprendono invece i  villeggianti. Essi vengono da città diverse, esercitano  professioni diverse, appartengono a segmenti diversi del ceto  medioalto. Ma in fatto di politica la loro omogeneità  è strabiliante. Tutti, nessuno escluso, si proclamano  antiberlusconiani acerrimi: donne e uomini, giovani e anziani,  colti e incolti, ricchissimi, ricchi o semplicemente agiati. E  come in un coro ben concertato, mai che qualcuno s' azzardi a  scalfire l' unisono. Mi chiedo (Diamanti avrà certo una  risposta) se non si stia ripetendo quel che succedeva un tempo  con la Dc. Quando gli anni passavano ne passarono una quarantina  e mai una volta che ci si trovasse seduti a pranzo con un  democristiano confesso. Così, se è di questo che si  tratta, vuol dire che anche oggi una parte degli italiani vota e  nasconde la mano: considera cioè il proprio voto  imbarazzante, impresentabile in società, e lo tiene quindi  accuratamente celato. In cuor suo, questa parte d' italiani  ammira Berlusconi, apprezza Fini, non ha granché da  rimproverare a Bossi: e quando vota, vota di conseguenza per il  centrodestra. Ma in pubblico no. In pubblico non osa scoprirsi,  anzi dichiara d' essere per D' Alema e Fassino, per Rutelli e  Amato. Altre spiegazioni, per l' antiberlusconismo corale e  fervoroso dei villeggianti di questo borgo, non ne trovo.  Così come nel primo quarantennio della Repubblica, anche  oggi l' elettore moderato o di destra tende a dissimularsi. Teme  che in certi ambienti lo considerino volgare. Una specie di  cafone. E la sua capacità di finzione, nello sforzo d'  uniformarsi al clima di quegli ambienti, non ha limiti. Neanche  sottoposto a tortura ammetterebbe che i suoi quotidiani favoriti  sono il Giornale, Il Tempo o Libero. Ad ogni sferzata nei  confronti della sua vera (ma strettamente in pectore) parte  politica, fa ripetuti cenni d' assenso. Loda la chiaroveggenza  della signora che gli siede accanto a tavola, la quale già  all' antipasto ha cominciato a dire che con Fini, Scajola e Bossi  l' Italia sta tornando al fascismo. Aderisce senza riserve alla  tesi del padrone di casa, secondo cui la nostra immagine all'  estero un tempo sfolgorante è stata ridotta in cenere  dall' attuale governo. Quando un' altra delle signore si augura  che da Madrid il giudice Garzòn riesca finalmente a  mettere le mani sul nostro presidente del Consiglio, approva  entusiasta. E si ricaccia in gola, chi sa quante volte in una  serata, l' urlo che vorrebbe lanciare in difesa di Silvio  Berlusconi, del suo partito, del suo governo. La conseguenza  è che la conversazione in tante case italiane sta  diventando uno strazio. In queste belle case, dove si danno  pranzi squisiti e s' incontrano commensali che potrebbero  risultare interessanti e piacevoli, l' argomento che anima la  serata è sempre lo stesso: la sventura d' avere per  governo il governo Berlusconi. I discorsi che s' erano fatti dopo  l' 11 settembre (confusi e quasi sempre insensati, ma per la  prima volta dopo tanto tempo diversi) sono ormai esauriti. La  monotonia dei temi di conversazione e dei giudizi, è  tornata totale. Le leggi sul falso in bilancio, sulle rogatorie,  sulla tassa di successione. Il primo no al mandato di cattura  europeo. L' attacco contro i magistrati. Tremonti che  manderà l' economia in rovina, la Moratti che  distruggerà la scuola, Lunardi che ha legittimato la  mafia. Le figure orrende che l' Italia sta facendo, ogni volta  che mettiamo il naso fuori di casa, per colpa di Berlusconi.  Nessuno tenta un' obbiezione, l' unanimità è  ferrea. E il tedio, inutile dirlo, prende alla gola. La trappola  di queste conversazioni, è che coloro i quali ne subiscono  l' effetto asfissiante non sanno come reagire. Ergersi a paladini  di Silvio Berlusconi e dei suoi ministri? Questo, ovviamente, non  è possibile. Invocare un po' di misura o la carità  di patria? Sarebbe del tutto inutile. Ai tavoli da pranzo, gli  antiberlusconiani sono portati infatti al massimalismo:  sicché al dolce non è più chiaro neppure se  i pericoli maggiori per la vita in Occidente vengano da Al Qaeda,  l' organizzazione di Osama Bin Laden, o dal governo in carica.  Non è neppure chiaro se i berlusconiani siano meglio o  peggio dei Taliban. Si dirà che non ovunque è  così. Che nelle osterie del Nordest gli elettori di Bossi  si palesano tranquillamente, che in Brianza i piccoli industriali  non esitano a professare la fede berlusconiana, che nelle  periferie di Palermo nessuno cerca d' occultare il voto dato a  Forza Italia. Ma è appunto per questo che si vorrebbe l'  opinione dei sociologi. Perché in Italia, a partire da un  certo livello sociale, essere di centrodestra viene considerato  indecente, una specie di vizio segreto, qualcosa in ogni caso da  nascondere? Quale impasto di storia politica, costumi, cultura,  suggestioni, fa sì che in certe case dove si trovano a  pranzo industriali, architetti, letterati, proprietari di ville  cinquecentesche e signore eleganti, sembri sconveniente,  indecoroso, votare per il centrodestra? Quale miscela d'  ipocrisia, inibizioni, timori di non essere à la page,  spinge tante brave persone a dissimulare le proprie inclinazioni  politiche? Non che una risposta del sociologo a queste domande  attenuerebbe la noia delle conversazioni antiberlusconiane. Ma  potrebbe aiutare a capire, forse, perché una parte degli  italiani s' adatti regolarmente a mentire per la gola. A fingere  d' aver votato a sinistra.",05 gennaio 2002,https://ricerca.repubblica.it/repubblica/archivio/repubblica/2002/01/05/il-mistero-del-centrodestra-tutti-lo-votano.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
LE LUCI D' ITALIA CONTRO LA MAFIA,"ROMA - Per oltre cinque ore, l' Italia ha processato la mafia  dagli schermi di Rai 3 e Canale 5 nel nome di Libero Grassi, l'  imprenditore palermitano ucciso per aver resistito al racket. E  con la mafia, la tv ha processato i politici e quel sistema  politico che la mafia tollera, protegge, arricchisce, alla quale  chiede voti e, con i voti, il potere. Le polemiche non sono  mancate e non mancheranno. A Palermo, nella platea di Samarcanda,  si è sfiorata la rissa. Per quasi un' ora il teatro  Biondo, dove si era trasferito lo studio del settimanale di  Raitre, è stato una polveriera. Una telefonata anonima,  intorno alla mezzanotte, ha comunicato che ""all' esterno del  teatro"" c' era ""una Reanult rossa targata Agrigento con una bomba  a bordo"". Sono state attivate tutte le misure di sicurezza.  Raccontano a Palermo che fin dal primo pomeriggio, quando intorno  al teatro hanno cominciato ad accalcarsi gli spettatori con  invito e chi di invito non era fornito, i maggiorenti della  Democrazia cristiana hanno capito che a quella trasmissione, a  scanso di equivoci, ""bisognava esserci"". E si sono presentati con  un leader. Nome, Totò. Cognome, Cuffaro. 36 anni,  fedelissimo di Calogero Mannino, deputato regionale con 81 mila  voti, secondo soltanto al fedelissimo di Salvo Lima, Sebastiano  Purpura. Cuffaro, spalleggiato da una trentina di amici, ha  interrotto la trasmissione, ha fischiato, rumoreggiato fin quando  il conduttore di Samarcanda, Michele Santoro, non gli ha  consegnato il microfono. Cuffaro ha detto: ""Questo è  giornalismo mafioso. Avete infangato la Sicilia e la memoria di  Libero Grassi. Trasmissione come queste fanno più danni di  dieci anni di omicidi mafiosi"". Il sindaco di Palermo, Domenico  Lo Vasco, invece ha minacciato di lasciare il teatro alle prime  proteste. E' stato un lungo happening politico-giornalistico nel  quale tutti i protagonisti della lotta alle cosche hanno avuto  voce. Santoro da Palermo, Maurizio Costanzo dal teatro Parioli di  Roma, hanno invitato gli italiani ad accendere le luci delle loro  case per esprimere la volontà di resistere a tutte le  mafie. Il Paese ha risposto: i dati rilevati dall' Enel parlano  di un Nord e di un Centro coinvolti, partecipi, di un Sud  più tiepido, talvolta intimorito nel buio delle strade dei  quartieri controllati dalle cosche. I politici sono stati messi  sotto accusa. Come categoria e come individui. Il pentito Rosario  Spatola, mai inquadrato in viso, ha ripetuto le sue accuse contro  il ministro Calogero Mannino e il deputato, ex repubblicano,  Aristide Gunnella. Samarcanda in diretta ha reso pubblico un  rapporto dei carabinieri che smentisce la tesi difensiva di  Mannino sui suoi rapporti con la famiglia mafiosa dei Caruana. E'  stato soprattutto questo scoop a provocare la reazione di  Cuffaro. La gente, nei due teatri, ha applaudito. L' indignazione  contro la mafia segue un andamento direttamente proporzionale al  rifiuto della politica tradizionale. La televisione ha mostrato  quanto è profondo il solco che divide i partiti dal Paese.  E' accaduto nel ricordo di Libero Grassi, ""un uomo che - ha detto  Santoro - aveva scelto il modo più semplice di opporsi:  aveva deciso di essere se stesso, aveva deciso di non cambiare il  suo modo di pensare, vivere, lavorare..."". Il dramma di ieri di  Libero Grassi è il dramma di oggi di molti imprenditori  siciliani come quelli di Capo d' Orlando. Si sono riuniti  là, sulla prima linea della resistenza alle estorsioni, i  rappresentanti del movimento antiracket di tutta la Sicilia: da  Sant' Agata Militello a Siracusa, da Catania a Palermo. Dice il  presidente dell' Associazione anti-estorsione catanese: ""Dobbiamo  denunciare anche il fenomeno delle estorsione qualificate,  compiute da pubblici funzionari e da politici"". E' questo uno dei  principali problemi nella lotta alla mafia: tracciarne il  confine. Non solo quello sociale e istituzionale, ma anche  geografico. Preceduta da un' immagine a tutto schermo del Duomo,  compare la corbeille di piazza Affari. E ritorna Spatola:  ""Qualche uomo d' onore milanese esiste"", afferma. Ancora: ""Le  famiglie a Milano hanno scelto di votare particolarmente un certo  partito"". Non lo nomina, si limita a dire che è  ""intuibile"". Ma non c' è nulla di intuibile quando si  parla di mafia. Nunzio Asta ha perso la moglie e e i suoi bambini  uccisi da una bomba che avrebbe dovuto eliminare Carlo Palermo:  ""Tutti parlano di mafia, già, ma che cos' è la  mafia? Conosce la mafia soltanto chi è stato colpito"". ""No  - lo rimbecca pacatamente il figlio di Pippo Fava, Claudio - la  mafia non può essere il nostro dolore personale. E' da  questa gabbia che dobbiamo uscire se vogliamo sconfiggerla"".  Costanzo ha accanto Francesco Di Maggio, magistrato,  ex-collaboratore dell' ex-Alto commissario Domenico Sica. Di  Maggio ricorda che in Italia c' è un poliziotto ogni 136  abitanti: ""Se siamo in questo stato nonostante un esercito che  non ha paragoni nel mondo occidentale - dice - vuol dire molto  semplicemente che non c' è una volontà politica per  sconfiggere il crimine organizzato"". Tocca ai rappresentanti  istituzionali dello Stato. Ed è ancora la volta di  Spatola. Ripete le accuse contro i politici, fa i nomi di  Aristide Gunnella e di Calogero Mannino. In sala c' è il  ministro socialdemocratico Carlo Vizzini. ""Negare la connessione  tra mafia, affari e politica significa volere che la mafia  vinca"". E' la volta di Pietro Folena, segretario del Pds  siciliano. Dice che la mafia è ormai diventata Stato,  sottolinea che non sono stati ""quattro killer"" a compiere ""la  più grave catena di delitti politici del dopoguerra"".  Lancia un durissimo attacco contro la Democrazia cristiana, ""il  partito che in Sicilia ha il 43 per cento dei voti"". Parla,  indignato, Leoluca Orlando: ""Alcuni giorni fa - grida - sono  stato condannato a sei mesi per diffamazione perché avevo  detto che un deputato della Dc torinese fa parte della corrente  di Lima e di Ciancimino. Ma quelli restano al loro posto. E'  diffamatorio dire che qualcuno è amico di Lima e  Ciancimino, ma questi restano impuniti"". Di nuovo urla della  platea. Orlando mostra un volume della commissione antimafia:  ""Qui ci sono 37 schede sull' eurodeputato Salvo Lima. Quando il  presidente del Consiglio Giulio Andreotti è venuto a  Palermo è andato con lui a Bagheria"". ""I politici -  interviene Santoro - quando potremo chiedere ai politici la  verità?"". E' una domanda retorica. Samarcanda gioca il suo  atout. E' il documento sui rapporti del ministro Mannino con la  famiglia dei Caruana. Mannino fu testimone dello sposo, Geraldo  Caruana, o di sua moglie? ""Della ragazza, figlia di una persona  per bene"", ha sempre detto il ministro. Pare non sia esatto. Un  dossier dei carabinieri del 1981 svela invece che fu testimone  per lo sposo. ""Al posto di Mannino - commenta l' ex-sindaco di  Catania, Enzo Bianco - mi tirerei da parte"". parte"". Per una  notte la mafia è stata per l' Italia un problema  collettivo. Le luci cominciavano ad accendersi in ogni  città e Santoro diceva: ""La gente non ha più  fiducia nei partiti, ma continua ad avere grande fiducia nei mass  media"". Sarà la televisione a sconfiggere la Piovra?",27 settembre 1991,https://ricerca.repubblica.it/repubblica/archivio/repubblica/1991/09/27/le-luci-italia-contro-la-mafia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Scuola, addio ai doppi turni","DOPPI turni addio. Il nuovo anno scolastico si apre con la  notizia della consegna imminente di sei nuove scuole e la fine  dei doppi turni nelle scuole palermitane. Nel '93, a Palermo,  erano ancora 300 le classi costrette ad effettuare i doppi turni  e le scuole in affitto erano il 70 per cento. Oggi gli affitti  sono scesi al 28 per cento e le classi costrette al doppio turno  sono solo 8. Risolta l'emergenza a Bonagia, dove fino allo scorso  anno il dramma del doppio turno affliggeva gli studenti di 18  classi, cesseranno i disagi anche a Villagrazia. Lo promette  l'assessore alla Pubblica istruzione Alessandra Siragusa, che  ieri ha raccolto gli elogi sulla scuola palermitana del ministro  Tullio De Mauro, a conclusione del suo giro siciliano:  «Anche a Villagrazia i doppi turni stanno per essere  eliminati. Un servizio di scuolabus trasporterà gli alunni  in locali provvisori nell'attesa di una nuova scuola. Il progetto  già c'è, si aspetta l'approvazione del piano delle  opere pubbliche da parte del consiglio comunale». Il primo  giorno di scuola è stato salutato in Sicilia dalle  proteste solo a Caltanissetta, dove i 150 alunni dell'istituto  commerciale «Mario Rapisardi» hanno trasformato la  scuola in discoteca per opporsi alla direttiva dell'assessore  regionale alla Pubblica istruzione Granata, secondo la quale  dovranno diventare geometri e non ragionieri. La giornata  conclusiva del ministro alla Pubblica istruzione, a Palermo per  l'inaugurazione dell'anno scolastico, è terminata con la  visita a Corleone e Altofonte, luoghi simbolo della lotta alla  mafia. Pima, in prefettura, aveva incontrato i bidelli in  agitazione per il trasferimento allo Stato. «Il ministro,  ascoltandoci, si è molto immedesimato e ha rilevato  l'opportunità di riaprire la trattativa, riunendo a un  tavolo tutte le parti», commenta soddisfatto Rosario  Sciortino, segretario dello SlaiCobas. Dopo un incontro nella  sede dell'Irrsae con i segretari regionali di Cgil, Cisl, Uil e  Snals, il ministro si è recato ad Altofonte, alla scuola  di Giuseppe Di Matteo, il figlio del collaboratore di giustizia  ucciso a 11 anni da Giovanni Brusca, e poi a Corleone. Il  linguista De Mauro ha rilevato che «tutti questi ragazzi  parlano perfettamente l'italiano». «Lo dirò -  ha aggiunto - al presidente della Repubblica Ciampi, che me l'ha  chiesto». A Corleone, il sindaco Giuseppe Cipriani ha  ringraziato il ministro ricordando il fratello dell'esponente di  governo, Mauro De Mauro, giornalista del quotidiano L'Ora,  vittima della lupara bianca nel 1970, un caso sul quale si  attende di conoscere la verità.",21 settembre 2000,https://ricerca.repubblica.it/repubblica/archivio/repubblica/2000/09/21/scuola-addio-ai-doppi-turni.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
POLITICI E IMPRENDITORI AL TAVOLO DI COSA NOSTRA,"PALERMO - Due inchieste che scottano, a Palermo e a Catania, e  che rivelano tutti i trucchi per l' assegnazione e la spartizione  dei grandi appalti. Politici, imprenditori e boss di Cosa nostra  tutti assieme, attorno ad un 'tavolino' , voluto da Totò  Riina e Bernardo Provenzano, per gestire i finanziamenti delle  grandi opere, nazionali e regionali. Una storia che ha portato in  carcere, tra gli altri, Filippo Salamone, fratello del magistrato  di Brescia, Fabio, che ha più volte indagato su Di Pietro,  Lorenzo Panzavolta, ex amministratore della 'Calcestruzzi' del  gruppo Ferruzzi (agli arresti domiciliari), e Giovanni  Micciché, ex socio di Filippo Salamone, costituitosi  sabato sera a Palermo al Gico della Guardia di Finanza.Una storia raccontata da due 'protagonisti' che fino a qualche  anno fa facevano parte di questa consorteria: Rino Nicolosi, ex  presidente della Regione Siciliana, e Angelo Siino, il 'ministro  dei lavori pubblici' di Cosa nostra. Le loro confessioni hanno  portato sabato all' emissione di tredici ordinanze di custodia  cautelare, dieci della Procura di Palermo e tre di quella  catanese. Ma si tratta solo dell' inizio della tempesta. I due,  Nicolosi e Siino, non hanno fatto soltanto i nomi dei personaggi  che l' altro ieri sono finiti in carcere. Nicolosi ha già  tirato in ballo anche le 'coop rosse' nell' appalto per la  costruzione dell' ospedale Garibaldi di Catania. Ma in altre  dichiarazioni 'spontanee' e ancora 'secretate' l' ex presidente  della Regione siciliana, avrebbe fatto nomi di altri politici,  anche dell' opposizione, che hanno usufruito di tangenti e di  finanziamenti. Le parole di Nicolosi e Siino si intrecciano e si  fondono in un unico comune denominatore, controllare e gestire  gli appalti con la supervisione di Cosa nostra e con la  'collaborazione' dell' imprenditore Filippo Salamone, che sarebbe  stato il referente di Nicolosi e, attraverso Siino, di Cosa  Nostra, in particolare di Totò Riina. Siino spiega che il  monopolio dei grandi appalti in Sicilia era detenuto da tre  gruppi imprenditoriali: quello che faceva capo all' Impresem di  Filippo Salamone e del suo socio Giovanni Micciché; quelle  del gruppo Ferruzzi di Ravenna (""facente capo -afferma Siino- al  boss Antonino Buscemi""); e quelle del ""gruppo di Pino Lipari cui  facevano parte la Lodigiani, le imprese del gruppo Costanzo di  Catania ed altre imprese"". Ma il gruppo che stava più a  cuore al capo dei capi di Cosa nostra, Totò Riina, era  quello guidato da Raul Gardini, l' imprenditore di Ravenna  suicidatosi durante l' inchiesta Mani pulite di Milano. E molte  pagine dell' ordinanza di custodia cautelare sono dedicate  proprio al ruolo svolto ""per volontà"" di Totò Riina  dal Gruppo Ferruzzi. E Siino ed il 'dichiarante' Giovanni Brusca,  spiegano anche perché. Le loro affermazioni fanno ritenere  ai magistrati del pool di Palermo che ""il motivo effettivo per  cui Salvatore Riina prende a cuore le sorti del gruppo Ferruzzi  non è tanto o, comunque, non soltanto di natura economica,  ma investe le sorti dell' intera organizzazione mafiosa e la sua  stessa sopravvivenza in quanto è attraverso il gruppo  Ferruzzi e le conoscenze altolocate del suo leader, Raul Gardini,  che Riina ritiene di avere creato... un nuovo canale politico  (quello socialista) da percorrere parallelamente o  alternativamente a quello storico fornito dai cugini Salvo di  Salemi e da Salvo Lima nei confronti del senatore Giulio  Andreotti, idoneo a consentire a Cosa Nostra, di uscire indenne  dalla più incisiva offensiva giudiziaria che Cosa nostra  si fosse mai venuta a dovere affrontare: la celebrazione del  primo vero grande processo a Cosa nostra"". E quest' aggancio con  Gardini avrebbe favorito, affermano i pentiti, il 'contatto' con  l' onorevole Claudio Martelli. La partecipazione di Totò  Riina e della mafia nella Calcestruzzi di Ravenna, viene spiegata  da Siino e Brusca con la necessità di aggiustare i  processi e riciclare i miliardi di Cosa Nostra, attraverso la  'Calcestruzzi Palermo' che faceva capo al boss Antonino Buscemi.  E, per evitare il sequestro della 'Calcestruzzi Palermo' , hanno  raccontato anche altri pentiti, il gruppo Ferruzzi rilevò  alcune azioni della società.Queste operazioni, sostengono i magistrati, furono 'seguite'  dall' ex amministratore delegato del gruppo Ferruzzi, Lorenzo  Panzavolta e dal suo uomo in Sicilia, l' ingegner Giovanni Bini,  entrambi arrestati.Con quest' ultimo, con Filippo Salamone ed con il boss Antonino  Buscemi, Riina e Bernardo Provenzano, racconta Giovanni Brusca,  istituirono 'il tavolino' , una sorta di Consiglio d'  amministrazione che si riuniva periodicamente per gestire e  assegnare i grandi appalti. Appalti divisi con molta  abilità da Filippo Salamone, ora conteso  contemporaneamente dalla Procura di Catania e da quella di  Palermo. Quest' ultimo ufficio giudiziario nell' ordinanza di  custodia cautelare rileva che Salamone chiedeva di essere  ascoltato dai magistrati del capoluogo siciliano dopo ""l'  intempestiva"" diffusione da parte di un' agenzia di stampa, del  pentimento di Siino.",06 ottobre 1997,https://ricerca.repubblica.it/repubblica/archivio/repubblica/1997/10/06/politici-imprenditori-al-tavolo-di-cosa-nostra.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Il ritorno in aula di Buscetta Ringrazio la cura Di Bella,"ROMA - Il 13 luglio compirà 71 anni. Ma Tommaso Buscetta  è ancora un bell' uomo che ha quasi vinto una battaglia di  una guerra importante: quella per la vita. Lui ringrazia la cura  Di Bella, a cui si è sottoposto per cinque mesi. Che sia  stato merito di questa terapia, oppure no, un fatto è  certo: dopo un anno le metastasi del suo mieloma multiplo si sono  ridotte, fin quasi a scomparire. Il doloroso prelievo del midollo  osseo ne faceva contare, alla fine del 1997, più di una  trentina. Oggi sono scese nettamente al di sotto della dozzina.  Non è un uomo guarito, ma è un uomo che vive senza  medicine e che può permettersi ogni mattina di passeggiare  a lungo e di buona lena. Cinque, sei chilometri, poi un doccia  calda. Domani mattina, poco dopo le 9, don Masino - l' hanno  chiamato il boss dei due mondi, è il primo pentito d'  Italia, i Corleonesi gli hanno giurato eterna vendetta -  tornerà in aula per l' ennesima volta. Nell' aula bunker  di Rebibbia a Roma, in videoconferenza, comparirà in un  processo: la difesa di Marcello Dell' Utri, l' amico di Silvio  Berlusconi alla sbarra per mafia, ha deciso di citarlo come  teste. E il presidente del tribunale palermitano ha acconsentito,  convocandolo. Buscetta tornerà a mostrare la sua faccia  che, soltanto un anno e mezzo fa, era devastata dalla  chemioterapia. E che oggi, invece, è tornata quella di una  volta: i capelli scarmigliati che sembrano passati col gel, il  naso appiattito dalle tante plastiche, gli occhi scurissimi, una  pelle tesa quasi senza rughe. Dimostrerà, al massimo, una  sessantina d' anni. è stato un tombeur de femmes e  continua a essere all' altezza della sua fama che, dentro Cosa  nostra, gli ha creato molti guai. Si presenterà a volto  nudo, come ha sempre fatto dopo la crociera in Medioriente che  doveva essere solo un regalo alla moglie e si risolse in un  pasticcio. Stavolta potrà sfidare chi - mafioso e no - lo  considerava, e si augurava che fosse, ormai spacciato. Un uomo  che aveva fatto testamento ed era destinato ad andarsene in  fretta. Invece basterà un' occhiata per rendersi conto che  ce l' ha fatta, anche se aveva tutti i pronostici contro.  Multiple myeloma with amyloid: era questa la diagnosi dei medici  americani che, secchi di modi fino alla brutalità, al  palermitano di via Oreto non sono mai stati troppo simpatici. Non  che lui preferisse non sapere la verità, ma da buon  italiano lo intristiva essere considerato alla stregua di un  numero e di una cavia. Cosa fosse il multiple myeloma era  semplice: nel sangue era nata una proteina anomala. Si era  moltiplicata e aveva avuto tutto il tempo di distruggere un rene.  Buscetta non si era accorto di nulla. Gli davano fastidio solo le  caviglie gonfie. ""Sarà l' età"" aveva confidato agli  amici. Ma poi la moglie Cristina aveva insistito e la scoperta  era stata devastante per entrambi. Dopo i reni, il mieloma stava  attaccando le ossa. L' avvio della costosa cura - un  bombardamento di Alkeran e Deltason - era stato l' inizio del  calvario. ""Nel senso fisico, mentale, psicologico e affettivo,  quei mesi della chemioterapia sono stati i peggiori della mia  vita. Da uomo praticamente sano sono diventato un' ombra,  distrutto nello spirito e nel corpo"". Così raccontava  Buscetta. Non c' era commiserazione in lui, ma solo la  constatazione triste di un processo di autodisfacimento. E la  sofferenza di doversi rassegnare a diventare un peso per Cristina  e i due figli che vivono tuttora con lui. La chemio sarebbe  dovuta durare 18 mesi. Dopo i primi sei, don Masino ha capito che  doveva smettere. Alla moglie - bionda platinata, energica, una di  quelle donne che hanno avuto dalla vita il grande dono della  forza e del perenne buon umore - ha confessato: ""Se non muoio con  la malattia, mi uccide la cura"". Buscetta era un uomo finito.  Disse a Repubblica nell' ottobre del ' 97, quando i capelli si  erano ridotti a una peluria e non ce la faceva più a  camminare se non s' appoggiava a qualcuno: ""Contro la morte ho  combattuto per tutta la vita. E ora che me la sento addosso,  certe mattine che non riesco a tirarmi su o a camminare, ho  voglia di arrendermi. Tanti anni fa, ho visto all' Ucciardone un  ragazzo che aveva la mia stessa malattia. Non voglio ridurmi come  lui e prego Dio che finisca prima di quel momento"". La fine del '  97 fu terribile. E più don Masino s' indeboliva e si  gonfiava più Cristina cercava freneticamente su Internet  una via d' uscita. Ogni giorno, visitava centinaia di siti:  riviste specializzate, giornali, associazioni, singoli medici.  Un' indagine meticolosa, di chi scruta la via per sopravvivere.  Alla fine scoprì la cura Di Bella. Per caso, perché  se ne parlava tanto sui giornali italiani. Chi abbia curato don  Masino è un segreto. Dove si sia svolta la cura anche.  Solo una cosa è possibile sapere. Chi ha iniziato a fare i  primi accertamenti, poi ha deciso che terapia seguire e che  cocktail preparare, chi via via ha compiuto i prelievi e fatto le  analisi non sapeva di avere di fronte Tommaso Buscetta, il  pentito che ha accusato per primo Giulio Andreotti. Se lo ha  intuito guardandone il volto, se lo ha scoperto via via che le  sue fattezze tornavano normali, se se n' è accorto  ascoltando l' inconfondibile voce dall' accento palermitano, ha  comunque deciso di stare al gioco e di tacere. L' équipe  dei medici che applicano la cura Di Bella ha curato un paziente  gravemente affetto da mieloma multiplo. Era Buscetta sì,  ma con un altro nome, uno dei tanti nomi e cognomi falsi che lo  hanno protetto in questi anni. Chi ha seguito passo passo i suoi  progressi, ma anche i suoi patemi, lo ha sentito raccontare:  ""Dopo l' orrore della chemio i beveroni di Di Bella mi sono  sembrati solo rose e fiori. Sapevano di cattivo, questo  sì. Ma che volete che fosse un sapore amaro per uno che ha  vissuto tanti anni in carcere? Mi hanno detto subito che la  terapia sarebbe durata tre, quattro mesi al massimo. E che i  primi risultati li avrei visti subito. Che sarei stato e mi sarei  sentito meglio. Dopo 15 giorni era scomparso il capogiro che mi  coglieva appena lasciavo la sedia dov' ero seduto e che mi  afferrava alla gola soprattutto la mattina presto. Dopo qualche  settimana ho ricominciato anche a camminare discretamente, cosa  che ormai non facevo praticamente più. Da solo, senza  aiuto, senza appoggiarmi ai muri come un barbone ubriaco. Beh,  devo confessarlo. Dopo un mese ho ripreso ad avere fiducia nel  futuro. Ho capito che non tutto era perduto"". Anziché tre,  ci sono voluti cinque mesi. Di cura prima intensa, poi sempre  più assottigliata. Calavano le medicine, i beveroni si  riducevano, di contro aumentavano i controlli. Poi, finito il  ciclo, ogni trattamento si è interrotto. I risultati erano  confortanti. I medici erano ottimisti. Dopo sei mesi l' ultimo  check up. Gli hanno detto che ""era ok"". Dopo le guerre di mafia,  dopo le minacce di Totò Riina contro i pentiti, don Masino  s' era scrollato dalle spalle anche il suo mieloma. E così  domani potrà tornare in aula come se niente fosse.",31 gennaio 1999,https://ricerca.repubblica.it/repubblica/archivio/repubblica/1999/01/31/il-ritorno-in-aula-di-buscetta-ringrazio.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
LE LETTERE,"Lunghe attese per l' autobus 740 Rosalia Quartararo Palermo Il 16  luglio, alla fermata degli autobus di viale Strasburgo, di fronte  al centro Rai, ho atteso il 740 dalle ore 9,10 alle 9,55. Ad  accrescere lo stupore, mio e di altre persone nella stessa  condizione, davvero tante, la circostanza che intanto, in senso  contrario, passavano ben tre autobus 740. Quando finalmente siamo  saliti sul mezzo tanto atteso, alle nostre richieste di  spiegazioni sul perché del ritardo, l' autista ha  risposto, con ostentata insofferenza, che mancavano le vetture,  senza aggiungere naturalmente neppure una parola di  rincrescimento per il disagio causato. Favignana, isola per la  vacanza ideale Isabella Rondoni Verona Prima di tornare nella mia  città voglio manifestare tutto il mio compiacimento per  ciò che ho ammirato nella vostra adorata Sicilia. Ho  trascorso, dopo cinque anni di assenza, una settimana insieme  alla mia famiglia a Favignana. Sapevo che il mare era splendido  ma non mi aspettavo di trovare anche così tanto calore  dalla gente, la pulizia delle strade e delle spiagge a prezzi  più bassi rispetto agli altri posti da noi visitati in  precedenza. Voglio così ringraziare tutti coloro che  abbiamo incontrato in questi giorni e gli amministratori che  così bene hanno migliorato posti già così  splendidi. In questura con la minigonna Ivo Pannizzo Palermo  Vorrei indirizzare questa lettera al questore di Palermo per  raccontargli la mia disavventura di giovedì scorso in  questura. È una giornata di caldo tipico siciliano, la  temperatura esterna è di 30 gradi. Devo andare in questura  a ritirare il passaporto. Decido di andare a piedi, e opto per un  abbigliamento estivo, tshirt e pantaloncini. All' ingresso della  questura, un ragazzetto in divisa, quasi mortificato, mi dice:  «Mi dispiace, lei non può entrare in  pantaloncini». Obietto che all' ingresso non c' è  scritto da nessuna parte una cosa del genere, e che la questura  non è una chiesa. Spiego anche che i miei pantaloncini  sono appena sopra il ginocchio. Ma niente da fare. Torno a casa a  piedi, mi metto i pantaloni lunghi e - io sono testardo - spinto  dal senso ambientalista, vado nuovamente in questura a piedi.  All' ufficio passaporti cosa vedo? Una signorina, con un bel  vestitino estivo, con una gonna appena sotto l' inguine. Certo la  signorina non mi dispiaceva, signor questore, e le sue gambe in  effetti meritavano di essere messe in mostra. Ma non sapevo che  per entrare in questura in abbigliamento estivo bisognasse essere  donne e vincere il concorso di bellezza. Prostituzione minorile  lungo via Libertà Rosa Barbera Palermo Onoff. Clicchi e  scegli. La scelta, nella vita quotidiana, però, non  è bipolare. Prostituzione, un mercato in via d'  espansione, e anche in altre vie. Via Libertà, ad esempio:  ore due di notte, si ferma un jeeppone bianco, alla guida un  signor dottore con gli occhiali. Lo sportello si apre, scende  mogio mogio un ragazzino sui 15 anni, va verso il muretto,  lì s' arronchia, s' accovaccia. Il mento fra le ginocchia,  il viso fra le mani, lo sguardo spento. Solo. Il tipo con gli  occhiali, il jeeppone bianco, un ""caruso"" troppo giovane per  essere cosciente della propria identità sessuale. Vite in  cenere. E chi ha l' obbligo morale e civico di essere d' esempio,  invece di svolgere il proprio ruolo di guida, abdica. O fa finta  di non accorgersi, secondo il principio del vivi e lascia vivere  per il semplice compiacimento dei sensi di molti colletti  bianchi. Saluti romani in un locale pubblico Pina Abbate Palermo  Ci trovavamo in un ristorante della città per festeggiare  un compleanno quando, a fine serata, abbiamo notato che a poca  distanza dal nostro tavolo, si aggiungevano nuovi commensali. Si  trattava di un folto gruppo di persone che avrebbero potuto  passare inosservate se non avessero cominciato a salutarsi fra di  loro, vistosamente, con il saluto romano. In un primo momento la  cosa ci è sembrata buffa ma ben presto ci siamo accorti  che i rituali di saluto erano rivolti ad un noto personaggio  politico palermitano di destra. Abbiamo trovato di dubbio gusto  ricorrere a certi rituali di evidente matrice fascista se si  pensa inoltre che tali rituali si svolgevano in luogo pubblico,  senza alcun rispetto per la legge che ne proibisce l' uso e senza  considerazione alcuna di quanti, oltre noi, sedevano ai tavoli  del ristorante. All' uscita dal locale alcuni di noi, senza  intenzioni provocatorie, semmai come espressione di  libertà, in modo un po' goliardico ed improvvisato hanno  intonato ""Bandiera rossa"" e, fra qualche risatina, la serata  sembrava concludersi. In realtà un attimo dopo sono usciti  dal ristorante i ""Bravi"" di don Rodrigo che, con atteggiamento  minaccioso, volevano che chiarissimo i termini della ""bravata"" di  cui ci eravamo resi ""colpevoli"". Poco mancava che, in quell'  atmosfera, diventata rapidamente rovente, si venisse alle mani.  Siamo convinti che l' episodio sia grave e offensivo nei nostri  confronti. Siamo convinti che i termini dell' illegalità  siano tutti dalla parte del politico di destra che si consente  certi riti in luogo pubblico non ricordando che il ""saluto  romano"" è vietato da una legge della Repubblica Italiana.  Siamo altrettanto convinti che un uomo che riveste una pubblica  funzione, o vorrebbe rivestirla, deve ricordarsi che rappresenta  anche quella parte di cittadini che non la pensano come lui. Il  significato e il valore della politica si coniugano, in uno stato  democraticamente inteso, con il concetto di  rappresentatività e di pubblico servizio e se certi  personaggi se ne servono per rinverdire nostalgie o per  alimentare comportamenti brutali e istintivi, mistificandoli per  principi, non hanno il diritto di rappresentare nessuno. Le norme  garantiste non sono mai troppe Giuseppe Cassisi Palermo È  opinione diffusa, in una certa parte del movimento antimafia che  il parlamento nazionale avrebbe elaborato leggi che  «oggettivamente favoriscono la mafia»: il legislatore  avrebbe cioè operato invece che per tutelare gli interessi  del popolo, per rendere addirittura più agevole non solo  la sopravvivenza ma la diffusione di fenomeni abnormi ed  inquietanti. Opinione espressa a più livelli da  intellettuali e anche magistrati che «guardano con  preoccupazione alla trasformazione di regole di emergenza e  misure eccezionali in legislazione normale premiando istanze  garantiste». Ritengo piuttosto che il garantismo regolato  dalle leggi non sia mai troppo. Nel contrasto alla mafia, ogni  istituzione, ognuno di noi abbiamo un ruolo, un obbligo. mario  centorrino Quello che, nei giorni scorsi, avevamo descritto a  livello di ipotesi si è trasformato in parametri reali.  Una prima lettura dei progetti integrati territoriali (i progetti  cioè che dovrebbero, ispirandosi ad un' idea guida,  definire un processo di sviluppo intersettoriale in alcune aree  della Sicilia, grazie al decentramento alle province di parte dei  fondi di Agenda 2000) sembra suggerire il prefigurarsi di una  regione che punta sostanzialmente come asse portante della sua  crescita al turismo. Utilizziamo alcuni materiali tratti da un  appunto di lavoro elaborato dal professor Fabio Mazzola nell'  ambito delle attività di collaborazione tra il Formez ed  il Dipartimento della programmazione. Su 33 proposte di Pit  pervenute entro la scadenza prestabilita, ben 23 riguardavano il  turismo, quattro le attività industriali o di conversione  industriale, mentre solo due risultano collegate alla creazione  di infrastrutture o al potenziamento del mercato del lavoro.  Preoccupano vari aspetti. Anzitutto il prevalere di una scelta  monotematica che non appare coerente con uno schema equilibrato  di crescita; risulta troppo legata ad andamenti congiunturali  (vantaggi di cambio, evoluzioni di gusto, nuove  competitività); non sfugge ai limiti della  stagionalità e del lavoro irregolare; non si collega, se  non in alcuni casi, a filiere agroindustriali che, sole, possono  intensificare il moltiplicatore di reddito collegato alla spesa  turistica. Tre le stesse proposte prevale poi (il 36 per cento)  il cosiddetto ""vagoturismo"", un' indicazione cioè  imprecisa sia in termini di domanda turistica da intercettare che  di offerta turistica da elaborare. Non c' è riferimento  significativo a fenomeno emergenti sotto il profilo economico (la  neweconomy, le produzioni agricole tipiche); non esiste accenno  ad aspetti come innovazione e internazionalizzazione che pur  dovrebbero costituire variabili chiave per la modernizzazione  dell' apparato produttivo siciliano; manca di solito ogni  tentativo di mettere in rete i Pit con gli altri strumenti di  sviluppo locale presenti nel territorio. Possono delinearsi a  questo punto tre scenari: una riqualificazione dei Pit in sede di  valutazione della loro ammissibilità; una selezione rigida  che riequilibri la settorializzazione della spesa escludendo  monotematicità improvvisata; il prevalere nella  distribuzione di fondi di criteri politici che nella sostanza  annullino l' efficacia economica dei Pit. Con un pericolo: la  Sicilia del ""vagoturismo"" è simbolo di operazioni sciatte  e velleitarie o viceversa nasconde interessi occulti. In entrambi  i casi è una brutta Sicilia in termini di capacità  di ideare, organizzare, elaborare un modello di crescita. Una  Sicilia da cambiare, insomma, anche sotto questo profilo.",18 luglio 2001,https://ricerca.repubblica.it/repubblica/archivio/repubblica/2001/07/18/le-lettere.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
LIBERO IL RE DELLE 'BIONDE' I GIUDICI: 'E' TROPPO MALATO',"NAPOLI Da ieri Michele Zaza, il re del contrabbando, è un  uomo libero. Certo, la sua è una libertà  provvisoria. Ma basta a farlo tornare nel lussuoso appartamento  di via Petrarca, sulla collina di Posillipo, dove ha trascorso  gli anni d' oro di una tempestosa carriera criminale. Ancora una  volta il suo cuore malato ha messo i giudici con le spalle al  muro. Infatti, visto l' aggravarsi di una malformazione cardica  congenita, i magistrati della sesta sezione penale della corte d'  appello di Napoli sono stati costretti a firmare il provvedimento  che concede al boss la libertà provvisoria per motivi di  salute. Ma non basta. I giudici hanno deciso di sospendere tutti  i provvedimenti restrittivi a carico di Zaza, compreso quello che  prevede un anno di reclusione in una casa di lavoro. Fra l'  altro, il re dei Luciani, i contrabbandieri di S. Lucia, deve  scontare ancora cinque anni di soggiorno obbligato a Ligonchio,  un borgo alle porte di Reggio Emilia più noto alla cronoca  rosa come il paese natale di Iva Zanicchi. Considerato uno degli  anelli di congiunzione tra mafia e camorra (Buscetta lo  inserì, insieme ad Antonio Bardellino e Lorenzo Nuvoletta,  tra gli ambasciatori della malavita napoletana presenti nella  cupola di Cosa Nostra), Michele Zaza fu arrestato il 15 aprile  dell' 84 a Parigi. A tradirlo fu la passione per il calcio e per  le sorti degli azzurri di Diego Maradona. Dalla capitale francese  non riuscì a resistere e nel pomeriggio di una domenica di  fine campionato con il Napoli in corsa per lo scudetto  telefonò a Napoli ad un familiare per chiedere il  risultato. La linea era sotto controllo e fu facile per gli  inquirenti individuare l' esilio dorato del boss a Parigi. I  magistrati francesi concessero l' estradizione due mesi dopo, ma  soltanto per il reato di traffico internazionale di stupefacenti.  Fu respinta, invece la richiesta per l' accusa di associazione a  delinquere di stampo camorristico. Tornato in Italia il primo  agosto dello stesso anno, don Michele ha trascorso gli ultimi  mesi in una stanza del secondo Policlinico di Napoli, agli  arresti domiciliari. Il 19 marzo scorso scomparve improvvisamente  dall' ospedale. Anche in questo il boss non seppe resistere alla  tentazione. Non di fede pedatoria questa volta si trattò  ma di ghiottoneria. Lo ritrovarono per caso, qualche ora  più tardi, in una pasticceria della zona collinare ad  ingozzarsi di bignè ricoperti di crema gialla e amarena.  Aveva ancora indosso il pigiama di seta. Scappare? E  perché? Ero soltanto sceso un attimo a comprare le  zeppole... vi siete dimenticati che oggi è San Giuseppe?,  disse ai poliziotti che l' avevano agguantato. Personaggio di  confine tra la guapparia d' un tempo e la camorra imprenditrice  di oggi, Michele Zaza a 43 anni si trova a dover fare i conti con  le bizze del suo cuore. Proprio lui che era conosciuto con il  soprannome di Michele ' o pazzo, eredità di una vita  violenta e priva di scrupoli. A raccontarla sembra un romanzo di  stile noir. Ultimo di cinque fratelli, Michele nasce a Procida,  dove la famiglia è sfollata. Nell' isola ricordano ancora  quel ragazzo dal temperamento focoso, una testa calda che non  esitava a tuffarsi nella prima rissa che gli capitava fra i  piedi. Trasferitosi a Portici, Zaza comincia a darsi da fare  reinvestendo nell' edilizia il danaro guadagnato con il  contrabbando di sigarette. La sua ascesa alle vette della  criminalità organizzata è veloce come un lampo. In  un rapporto dei carabinieri, datato 22 febbraio ' 78, si legge:  Fra i pregiudicati si parla molto bene di lui: si dice che  è generoso, ma che non sopporta gli sgarri. E' facile all'  uso della pistola. Ad ogni offesa reagisce senza pietà.  Ormai Michele ' o pazzo gira per le strade della città in  Rolls Royce, ha un autista che gli fa anche da guardaspalle e  frequenta i circoli di alcuni partiti. E' proprio in uno dei  questi che, una sera d' estate, viene catturato mentre  distribuisce a piene mani buoni per il ritiro di casse di ottime  sigarette americane. Alla fine degli anni 70 Zaza riceve l'  investitura di console onorario della mafia americana in Italia.  Da allora ogni lira guadagnata dal boss si parla di decine e  decine di miliardi verrà investita oltreoceano. E per il  re di Santa Lucia ci sarà posto anche a Beverly Hills, con  una splendida villa confusa tra quelle dei divi hollywoodiani.  Lui, stella del crimine, fra le star di celluloide.",06 luglio 1988,https://ricerca.repubblica.it/repubblica/archivio/repubblica/1988/07/06/libero-il-re-delle-bionde-giudici.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Aisha, 13 anni per cinque giorni in fuga sui bus","Ha vagato per giorni per la città, senza una meta precisa  e con l' incoscienza di una bambina. Addosso non aveva niente che  facesse presupporre una fuga programmata, a conferma di quanto ha  confessato poi ai carabinieri della stazione Tor de' Cenci che l'  hanno trovata sulla Pontina, all' altezza di Spinaceto, in un  leggero stato confusionale, ma in buona salute. Era scappata di  casa in seguito ad una lite con i genitori, ed è stato  quando i militari le hanno chiesto il nome che hanno scoperto di  avere davanti Aisha, la figlia tredicenne del primo consigliere  dell' ambasciata Nigeriana, la cui scomparsa era stata denunciata  dai genitori il 31 agosto scorso. Quattro giorni di angoscia in  attesa di una telefonata, di un segno che la loro bambina stesse  bene, che non le fosse capitato niente di spiacevole. E  più passavano i giorni, più cresceva la paura di  non poterla riabbracciare, anche perché la ragazzina era  sola in un paese di cui non conosce la lingua, perchè in  grado di comunicare solo in inglese. Poi, finalmente, la  telefonata arriva: «I' m here, I want to go home»,  sono qui, voglio andare a casa, dice la ragazzina dal telefono  della caserma. Dall' altra parte della cornetta i genitori tirano  un sospiro di sollievo, e in un attimo la stazione dei  carabinieri viene circondata da una decina di auto blu  provenienti dall' ambasciata. Finisce così la disavventura  di Aisha, che ha fornito ai militari - con l' ausilio di un  interprete - dei particolari preoccupanti relativi al periodo  della sua breve fuga. Racconta di aver girato in lungo e in largo  le strade della capitale, di aver mangiato qualcosa ogni tanto,  dove capitava, sempre da sola. Non solo. Dice di aver trovato  rifugio la notte negli autobus di linea, che in questi giorni  sono diventati il suo giaciglio. Gli inquirenti che si sono  occupati del caso si felicitano del fatto che tutto sia finito  nel migliore dei modi, ma poi sottolineano il lato più  inquietante di tutta questa storia: «La cosa preoccupante -  dicono - è che nessuno abbia notato una bambina di tredici  anni che dormiva negli autobus. O, se lo ha fatto, non ha detto  nulla».",06 settembre 2007,https://ricerca.repubblica.it/repubblica/archivio/repubblica/2007/09/06/aisha-13-anni-per-cinque-giorni-in.rm_007aisha.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Politici alla ricerca dell' onore perduto,"(segue dalla prima di cronaca) Vale a dire, mantenere i rapporti  con la famiglia, comunicare con gli amici, curarsi all' estero  (naturalmente a spese della Regione), orientare le campagne  elettorali e, nei momenti di relax, leggere la Bibbia e pregare  il suo Dio. E non è tutto: Provenzano è stato  catturato non in un luogo sconosciuto, ma vicino a casa. Dove si  sa che per antica tradizione vivono ben protetti i mafiosi. E il  covo dove si nascondeva è stato scoperto non in base a  sofisticate indagini, ma semplicemente seguendo i movimenti dei  parenti che quotidianamente lo frequentavano. Cioè  applicando (si deve sospettare per la prima volta) una tecnica  investigativa tra le più antiche nella eterna lotta tra  guardie e ladri. Grande merito naturalmente alle forze dell'  ordine e ai magistrati che hanno portato a termine questa  cattura, ma il sospetto che la «primula» di Corleone  non fosse dopo tutto così imprendibile più che una  ipotesi, è una certezza. Per questo tutta la vicenda della  latitanza è da considerare una vera e propria vergogna di  Stato. Ma si è voluto ugualmente festeggiare. E per  adempiere a questo rito si è mosso (quasi) l' intero  governo regionale. Un evento che non si era mai verificato prima.  In forma solenne presidente e assessori (in tutto sette) si sono  recati in delegazione nella terra del boss. Durante il tragitto  la giunta itinerante non è stata inerte, si è  applicata e ha approvato ben quattro delibere tutte riguardanti  ovviamente la lotta alla mafia. Un attivismo veramente  encomiabile. Cosa pensare? Una testimonianza di impegno civile,  come hanno sbandierato i sostenitori del governo, o una ricerca  affannosa di verginità perduta, come hanno insinuato gli  esponenti dell' opposizione? All' arrivo, comunque, il presidente  Cuffaro, circondato dai sindaci della zona, e pienamente a suo  agio, ha scoperto una targa posta sulla strada dove si trova la  masseria del boss dei boss che adesso si chiamerà ""via 11  aprile 2006 - arresto di Bernando Provenzano, mafioso"". Oltre al  nome la qualifica di mafioso è entrata così a pieno  titolo nella toponomastica cittadina. Bel risultato. Al termine  di questa cerimonia il governo è rientrato  precipitosamente in sede. Un modo curioso di presenziare. Si  è rinunciato praticamente al momento più importante  della giornata: quello destinato all' assegnazione della  cittadinanza onoraria da parte del sindaco di Corleone ai  protagonisti della cattura del boss. Uno sgarbo alla forze dell'  ordine e ai magistrati? Si è solo evitata, in effetti, una  situazione imbarazzante. Esiste nell' Isola (ma non solo nell'  isola), dobbiamo riconoscerlo, una strisciante dicotomia tra  politica e magistratura che sarebbe considerata in qualunque  altra parte del mondo civile molto grave, ma che da noi è  diventata una condizione quasi del tutto normale. Questo è  il punto dolente che contribuisce ad alimentare quella  «cultura di base», per altro molto diffusa, che ci  porta ad apprezzare di più una persona furba che elude le  regole, che beffeggia la giustizia o la privatizza a suo  compiacimento che un onesto cittadino che rispetta le leggi e  coloro che delle leggi sono i fedeli interpreti. E il fatto che  con questi comportamenti si rischia di vanificare qualunque seria  azione di contrasto alla malavita organizzata sembra interessi  poco. E gli effetti sono sotto gli occhi di tutti: ai vecchi  padrini si sostituiscono i nuovi padrini spesso meno visibili e  più pericolosi. E l' azione di Cosa nostra diventa  più invasiva e devastante. I «festeggiamenti»  hanno visto, come è accaduto altre volte, accanto alla  presenza di molte autorità, l' assenza quasi plebiscitaria  della popolazione. Paura o dissenso? Questo disincanto, che non  si verifica solo a Corleone, è ormai una caratteristica  abbastanza generalizzata tra la popolazione isolana. Ma ritenere,  tuttavia, che essa sia diventata poco recettiva è  discutibile. La Sicilia, in realtà, ha avuto al suo attivo  momenti di grande partecipazione. In diverse situazioni la  popolazione, anche quella corleonese, ha protestato contro la  violenza mafiosa e si è stretta attorno agli uomini delle  istituzioni quando ne ha riconosciuto la serietà e l'  impegno. E i successi dello Stato contro boss e killer si devono  anche a questa solidarietà di base. è inevitabile,  però, che quando la lotta alla mafia diventa parte  integrante dei riti e delle cerimonie ufficiali o, peggio, un  comodo alibi per autoassolversi, si riduce l' interesse e cade la  tensione. E il grottesco scivola nel drammatico.",15 aprile 2007,https://ricerca.repubblica.it/repubblica/archivio/repubblica/2007/04/15/politici-alla-ricerca-dell-onore-perduto.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Ma autorevoli silenzi possono sembrare forme di complicità,"L' operazione «Blue Moon» deve far meditare le forze  politiche e civili della nostra città per evitare che  alcuni autorevoli silenzi, reiterati in questi anni, possano  apparire sempre più come forme di complicità.  Infatti, nel corso della conferenza stampa, sono emersi  particolari inquietanti su presunti legami tra il clan Parisi e  rappresentanti della politica locale, in occasione delle elezioni  amministrative del '99. In cambio del loro sostegno, una volta  eletti, questi avrebbero «premiato» il clan Parisi  con il rilascio di licenze, autorizzazioni varie, assegnazione di  alloggi e raccomandazioni per concorsi pubblici. L' indagine  è stata compiuta dalla Procura di Bari i cui magistrati  nei giorni scorsi, nell' aula bunker del Tribunale di Bitonto,  sono stati destinatari delle minacce del clan Strisciuglio. Chi  da tempo, a titolo personale o attraverso movimenti ed  associazioni, segnala la presenza di un' attività  criminale intensa e capillare sul territorio, operando  incessantemente sul campo della prevenzione e proponendo concreti  modelli di intervento è stato puntualmente deriso dal  signor Sindaco. Tanti sono i cittadini che in questi anni hanno  sostenuto e condiviso le numerose operazioni portate a compimento  con successo dalla magistratura barese e dalle forze dell'  ordine, consapevoli dei pesanti condizionamenti economici e  sociali che la ""mala"" impone sul territorio. Non si tratta, non  si può trattare di questioni di partito, ma di sancire una  volta per tutte la supremazia della società civile e della  città di Bari. Dario Ginefra Segretario cittadino DS  Michele Loiacono Gruppo Sicurezza DS",09 marzo 2001,https://ricerca.repubblica.it/repubblica/archivio/repubblica/2001/03/09/ma-autorevoli-silenzi-possono-sembrare-forme-di.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
La bionda e la bruna sulla via di Mulholland,"MULHOlLAND DRIVE Regia di DAVID LYNCH Con NAOMI WATTS LAURA ELENA  HARRING JUSTIN THEROUX Appena arrivata a Los Angeles da una  cittadina dell' Ontario, tutta occhi e stupore, Betty (Naomi  Watts) sembra Doris Day mezzo secolo dopo. La ragazza sogna di  diventare diva del cinema, ma sulla Mulholland Drive incontra  Rita (Laura Elena Harring), una bella bruna colpita da amnesia di  cui diventa la protettrice. Le due ragazze s' innamorano.  Frattanto il regista Adam ha grattacapi con la mafia (che vuole  imporgli la primattrice), con la moglie (che lo tradisce), e col  conto in banca. Dopo la parentesi del semplice, bellissimo ""Una  storia vera"", David Lynch ha di nuovo perduto la strada. Non che  Mulholland Drive sia brutto, tutt' altro: ha stile, atmosfera, il  gusto dello humour nero e l' impronta dell' autore. Solo che,  tornando dalle parti di ""Twin Peaks"" (all' origine anche questo  era un progetto televisivo a puntate) e ""Strade perdute"", il  cineasta fa una nuova variazione - non la sua più riuscita  - su un repertorio un po' logoro per l' uso: i mondi comunicanti,  lo scambio di identità, le premonizioni, l' abisso tra la  levigata rappresentazione all american della realtà e i  vermi immondi che ci brulicano sotto. La prima parte installa un'  atmosfera di affascinante mistero, degna del miglior Lynch. Il  quale rinforza la dose di umorismo sempre sottesa al suo cinema e  la applica, con effetti saporiti, alle situazioni che osiamo  definire scabrose («Lo avevi già fatto?»  chiede Betty a proposito del rapporto lesbico appena consumato. E  Rita, che ha perduto la memoria, risponde con logica  ineccepibile: «Non me lo ricordo»). Proseguendo,  però, un altro film subentra al primo, innescando scambi a  catena dove non si capisce se la confusione sia un criterio,  oppure un incidente. Lungo la pista, Lynch semina una serie di  segnali di passaggio, come targhette di cameriere che attivano i  ricordi e, soprattutto, una misteriosa scatola blu. Quando l'  oggetto viene aperto, la già incasinata storia si ribalta:  Betty diventa Diane, Rita diventa Camilla, cadono le barriere tra  realtà e finzione. Nell' imperversare della partitura  musicale di Angelo Badalamenti, le atmosfere s' incupiscono e il  salutare humour esce di scena. (roberto nepoti)",02 marzo 2002,https://ricerca.repubblica.it/repubblica/archivio/repubblica/2002/03/02/la-bionda-la-bruna-sulla-via-di.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Winspeare: 'Nel mio film mafia e voglia di riscatto',"I GALANTUOMINI ore 18,30. Libreria Feltrinelli (ingresso libero)  ore 20,30. Cinema Splendor (l' accesso con il normale biglietto  d' ingresso in sala) Dopo le standing ovation al festival del  cinema di Roma il gran tour di presentazioni in lungo e in largo  per l' Italia che, per approdo naturale, incontra la Puglia in  cui è nato. Il Salento prima di tutto, ieri, e Bari, oggi  pomeriggio fra un incontro per ""Pellicole a colloquio"" - alle  18,30 da Feltrinelli - e un saluto al pubblico in sala, alle  20,30 allo Splendor. La carovana del film Galantuomini, girato in  Salento, sbarca così in città, guidata dal regista  Edoardo Winspeare con il protagonista, pugliese anche lui,  Fabrizio Gifuni. Non ci sarà invece l' interprete  femminile Donatella Finocchiaro, insignita per il suo ruolo del  premio Marc' Aurelio d' argento come miglior attrice al festival  di Roma. Quanto al film è lo stesso Winspeare a  sintetizzarne i tratti in una manciata di parole: «Una  grande storia d' amore sullo sfondo della Puglia degli anni ' 80  e ' 90, colpita dalle vicende della Sacra corona unita».  Una parabola criminale che il regista sceglie volutamente di  mettere in secondo piano, rivendicando il ruolo che meglio si  sente addosso. «Sono un narratore di storie e, come tale,  credo di aver realizzato un film generoso senza alcuna  volontà d' avventurarmi in un' indagine  sociologica». Eppure la Puglia resta comunque protagonista  dei Galantuomini. «Volevo raccontare una terra che ha perso  la sua innocenza». Una regione che, tuttavia, oggi è  cambiata. E non solo perché la Quarta mafia è stata  sconfitta. «La Puglia non è certo più quella  di ieri, ma è ancora a rischio. Il crimine è sempre  lì in agguato, non appena la società gli presta il  fianco. Ma spero che dalla mia terra possa partire una  rivoluzione civile, un' azione di riscatto della legalità  tale da allargarsi a macchia d' olio nel resto del Mezzogiorno e  del Paese. Perché qui c' è ancora speranza di  salvezza per l' ambiente e il senso di comunità e lo  spirito d' accoglienza sono parole vive». Fatto sta che una  rivoluzione, almeno sul piano culturale, la Puglia è  riuscita a compierla. Se ne dice convinto Winspeare, che di  questo nuovo corso resta un protagonista di spicco.  «Mettiamo da parte le fortune nel cinema e nella musica di  così tanti artisti di casa nostra e prendiamo, per  esempio, la letteratura. Mi vengono in mente i nomi di Gianrico  Carofiglio, Beppe Lopez e Livio Romano, e certo qualcuno me ne  sarà sfuggito. Ebbene, il loro successo ha fatto bene a  questa terra. Prima, culturalmente parlando, la Puglia non  esisteva nell' immaginario italiano». Appuntamento, dunque,  prima in libreria, dove Winspeare e Gifuni converseranno con  Antonella Gaeta, giornalista di Repubblica, e Nicola Laforgia,  assessore comunale alle Culture, e poi al cinema per il debutto  di Galantuomini, in uscita proprio oggi nelle sale  cinematografiche di tutta Italia.",21 novembre 2008,https://ricerca.repubblica.it/repubblica/archivio/repubblica/2008/11/21/winspeare-nel-mio-film-mafia-voglia-di.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Il sogno del cavaliere Utveggio,"Fu per tre anni (e che anni!) il Castello più scrutato d'  Italia. Dal giugno del 1940 al luglio del '43 gli occhi dei 400  mila palermitani si puntavano sul Castello Utveggio, dove erano  sistemati i servizi militari di avvistamento aereo, per vedere  se, in concomitanza col sibilo delle sirene di allarme, il razzo  che partiva da lì fosse verde o rosso: quello verde  significava che erano stati avvistati ricognitori, e quindi  nessun pericolo di bombe, ma quando insieme al razzo si levava l'  urlo «...rruuussu...» si correva ai rifugi.Si, perché quel segnale significava che si avvicinavano le  fortezze volanti col loro carico di morte e distruzione. Quel  bellissimo castello posto sullo sperone di Monte Pellegrino detto  Primo Pizzo, a 344 metri di altezza, progettato dall' architetto  Santangelo, era stato realizzato dall' ingegnere Michele  Utveggio, che da Calatafimi, dove era nato nel 1866, si era  trasferito a Palermo, divenendo uno dei più prestigiosi  imprenditori edili della città. Oltre al ""Palazzo  Utveggio"", progettato da Ernesto Basile nel 1903, ha lasciato il  ""Cinema Utveggio"" (oggi Rouge et noir) di piazza Verdi, terminato  nel 1915, e un grande numero di bellissimi villini lungo la via  Libertà e la via Notarbartolo, che nel dopoguerra  sarebbero stati selvaggiamente demoliti per far posto agli  eleganti casermoni generati dall' ignobile connubio tra mafia e  politica metaforicamente detto «sacco di Palermo».  è opera di Michele Utveggio, che nel 1926 fu presidente  della ""Palermo Calcio"", anche la Favorita, che aveva sostituito  il campo Ranchibile dotato di tribune i legno, e che era stata  inaugurata il 17 gennaio 1932 con la partita contro l' Atalanta  vinta dal Palermo per 5 a 1. In origine si chiamò ""Stadio  del Littorio"" in omaggio ai tempi, ma «mutando nome  perché muta lato», direbbe Dante, si è  arrivati all' attuale ""Renzo Barbera"". Ma torniamo al Castello.  L' originaria idea di Michele Utveggio fu quella di costruire un  grande ristorante-belvedere sul Primo Pizzo, che si pensava di  collegare alle falde del monte con una funicolare (mai  realizzata) per facilitarne l' accesso, visto che l' automobile  non era allora un mezzo sufficientemente diffuso (le auto  immatricolate a Palermo e provincia erano appena 400). Da quella  del ristorante, Utveggio era passato all' idea di realizzare un  grande albergo, destinato a garantire vacanze di alto tono all'  élite dell' isola. Iniziata la costruzione nel 1928 venne  inaugurato il pianterreno con ristorante, bar e sale delle feste,  e divenne subito il locale alla moda più raffinato,  frequentato dalla Palermo bene e da personalità del mondo  della cultura, dell' arte e dello spettacolo. Si racconta che  Angelo Musco, il famoso attore comico catanese, sostando sul  terrazzo ad ammirare il panorama, abbia esclamato: «Adesso  veramente posso dire di trovarmi nel Paradiso terrestre».  Il cavaliere Utveggio non vide compiutamente realizzato il suo  sogno: il 5 marzo 1933, dopo una breve malattia per un'  appendicite mal curata, moriva a Palermo, nel pieno della sua  attività. La costruzione del Castello, comunque  continuò, con crescenti difficoltà, sino al suo  completamento. Il 10 giugno 1940 l' Italia entrò in  guerra, ed anche Castello Utveggio indossò la divisa: il  Genio militare lo requisì subito per impiantarvi le  fotoelettriche, ma lo cedette di lì a poco al Cat (Corpo  aereo tedesco) che aveva assunto il comando generale di difesa  aerea di Palermo. Tutt' intorno al Castello furono collocate le  batterie antiaeree e nel piano più alto dell' edificio  furono pure ospitati i militi fascisti della Dicat (Difesa  contraerea territoriale) e quelli dell' Unpa (Unione nazionale  protezione antiaerea). Se ne videro delle belle. Alla perfezione  maniacale dei tedeschi con la loro «scienza persuasa allo  sterminio», si affiancarono patetiche figure di guerrieri  da opera dei pupi, quali erano i militi dell' Unpa, per lo  più veterani, adolescenti, mutilati, riformati, inabili  alle fatiche da guerra: poveri diavoli che portavano stancamente  in giro debordanti divise e acciacchi di ogni genere. «Ma  che sei del' Unpa?» divenne un' espressione di dileggio  diffusissima. E circolarono barzellette impietose e micidiali,  come quella della motivazione della medaglia d' oro conferita ai  militi di una batteria contraerea collocata lassù:  «Durante un' incursione nemica, aprivano coraggiosamente il  fuoco. Esaurite le munizioni, continuavano a fare bum bum con la  bocca, ottenendo i medesimi risultati». Il 22 luglio 1943  crollò tutto e tutto rinacque a nuova vita. Nell'  imminenza dell' arrivo degli americani già avvistati in  corso Calatafimi, si scatenò la turba forsennata dei  saccheggiatori: i pacifici abitanti delle falde del monte, di  piazza Generale Cascino e di tutte le vie limitrofe fino a via  Montalbo, mutatisi in una folla inarrestabile di sciacalli e di  predatori, divennero una valanga che si diresse al Castello, che  venne spogliato da cima a fondo; uomini, donne, giovani, vecchi  scesero da Punta Pizzo con le braccia cariche di stoviglie,  lenzuoli, mobili, cuscini, lampadari, materassi arrotolati,  cibarie d' ogni genere, fino a quando saloni, stanze, cucine e  ripostigli del meraviglioso Castello rimasero nudi e disadorni.  Sono occorsi molti decenni per recuperare il Castello Utveggio  alla sua dignità e al suo splendore: per circa un  sessantennio si è pensato al suo destino con iniziative  non sempre limpide e disinteressate, ma alla fine ne siamo venuti  fuori: ammirare per credere, anche se il panorama complessivo in  cui è incastonato lo splendido Castello è offeso  dalla selvaggia fioritura dei ripetitori televisivi, la cui  fatale presenza oggi non consentirebbe a Goethe di definire Monte  Pellegrino «il più bel promontorio del mondo».",11 marzo 2003,https://ricerca.repubblica.it/repubblica/archivio/repubblica/2003/03/11/il-sogno-del-cavaliere-utveggio.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"'QUESTORE, FACCIA QUALCOSA I NOSTRI RAGAZZI MUOIONO'","ROMA - Davanti alla chiesa, sulla piazza di Prima Porta, la voce  di Cristina vola leggera, ""Ciao passerotto"". l' addio di una  ragazza al suo amore, Roberto Antiochia, l' agente trucidato due  giorni fa a Palermo dove era accorso spontaneamente per difendere  Ninni Cassarà, il commissario con cui ha trovato la morte.  Ancora un applauso e il feretro del giovane poliziotto portato a  spalla dai colleghi, alle 10,30 lascia la parrocchia dei Santi  Urbano e Lorenzo dove famiglia e amici hanno ascoltato una breve  messa. Pochi minuti e il corteo funebre, accompagnato da una  piccola scorta, raggiunge il cimitero di Prima Porta. Non c'  è ancora una fossa disponibile. La bara viene portata  nella camera mortuaria in attesa di una sistemazione definitiva.  Sul legno scuro restano il berretto di P.S., il nastro del saluto  dalla Squadra mobile di Palermo, un mazzetto di rose rosa, un  altro di garofani bianchi, pochi gladioli. A Roma dunque, dove  vive la famiglia di Antiochia, i funerali non hanno visto  nè rivolte di agenti nè presenze ufficiali, a parte  il questore della capitale. La dignità dei parenti e un  silenzio diffuso hanno caratterizzato la mattinata fin da quando  il corteo scortato da due motociclette è arrivato alle  9,30 da Fiumicino. Il corpo dell' agente ucciso dalla mafia era  arrivato due ore prima su un aereo Alitalia partito dal capoluogo  siciliano. Ad accompagnarlo fin da Palermo la mamma, Saveria  Gandolfi, di 63 anni, il fratello maggiore Alessandro, la  fidanzata Cristina, 22 anni, la ragazza del cuore incontrata ai  tempi del liceo artistico che frequentavano insieme. Riccardo, il  fratello 24enne non c' è; è in vacanza sull'  Argentario; nessuno è riuscito finora a rintracciarlo. Tra  la cinquantina di colleghi in borghese che aspettano davanti alla  chiesa serpeggia un lieve, quasi impercettibile malumore. Fra  loro c' è il questore di Roma, Marcello Monarca, la madre  di Roberto l' abbraccia, non riesce a trattenere le lacrime,  trova comunque la forza di dirgli ""Fate qualcosa per questi  nostri ragazzi che muoiono"". Accanto a Monarca, sette o otto  ufficiali del Reparto Autonomo del ministero degli Interni, il  servizio di rappresentanza della Polizia (una ventina di uomini);  sei agenti di alta statura in alta uniforme, con lo spadaccino  che pende dalla cintura bianca salutano il feretro. Tra la folla  di un centinaio di persone spunta il viso noto di Nicola Simone,  l' ex vicecapo della Digos che nell' 82 fu aggredito dalle Br,  ora funzionario quasi a riposo e attivo nel sindacato autonomo.  Ci sono anche i sindacalisti del Siulp, vicino alla Cgil. ""Siamo  troppo pochi"" mormora qualcuno dei poliziotti. La piazza è  commossa. Quando il parroco, don Giovanni Masi, celebra la messa,  Francesco, un amico del morto che non ha smesso di piangere un  minuto, viene portato fuori. Qualcuno consola Andrea, un  giovanissimo cugino dell' agente ucciso. Cristina, sola, con un  mazzo di fiori rossi stretti forte nel pugno, resterà  imperterrita accanto alla bara tutto il tempo, durante la  cerimonia e il trasporto, negli ultimi terribili istanti dell'  addio.",09 agosto 1985,https://ricerca.repubblica.it/repubblica/archivio/repubblica/1985/08/09/questore-faccia-qualcosa-nostri-ragazzi-muoiono.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"NAPOLI, CAPITALE ANTIMAFIA","Maria Falcone tra i napoletani ' SI E' AVVERATO UN SOGNO DI  GIOVANNI' NAPOLI - ""La conferenza Onu sulla criminalità  realizza un sogno che mio fratello non ha avuto il tempo di  vedere realizzato. L' idea di un convegno transnazionale sulla  criminalità organizzata era di Giovanni"". E' questo il  commento di Maria Falcone, la sorella del giudice assassinato  dalla mafia, che a Napoli ha incontrato, insieme con il sindaco  Bassolino, i bambini delle scuole elementari e medie prima alla  circoscrizione Arenella e poi in piazza San Domenico Maggiore,  nel centro antico della città. ""Ci sono a Palermo - ha  detto Maria Falcone - episodi inquietanti come quello della  distruzione della lapide in memoria di Borsellino: bisogna essere  sempre vigili affinchè non ci sia calo di tensione. Vedo a  Napoli con queste manifestazioni una grandissima  sensibilità delle coscienze ed è con questo che  possiamo reprimere la mafia"". All' Arenella, Maria Falcone ha  ricordato che a Palermo esiste un quartiere con lo stesso nome.  ""Ma è un ricordo doloroso perchè il boss di quel  quartiere è Fidanzati, il mandante dell' attentato all'  Addaura"". ""Qualche tempo fa"" ha poi osservato Maria Falcone in  un' altra visita nel centro storico di Napoli ""dissi che Palermo  stava cambiando ma che Napoli era ferma. Questa visita mi ha  fatto riflettere e cambiare idea"". Per il sindaco Bassolino ""solo  a Napoli, nell' imminenza di una conferenza di questa portata,  possono diventare protagonisti i bambini. Come è accaduto  per il G7, anche questa volta Napoli ha saputo trovare il modo  originale di essere protagonista e non solo città ospite"".",20 novembre 1994,https://ricerca.repubblica.it/repubblica/archivio/repubblica/1994/11/20/napoli-capitale-antimafia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Le Procure dettano legge al Pds,"ROMA - ""Devo registrare che ciò che i magistrati hanno  chiesto, lo hanno avuto. C' è un rapporto oscuro, non solo  di vicinanza ideale. C' è un rapporto con la sinistra che  è inconfessabile, e sul quale vogliamo fare luce"". Nel  caldo afoso di una mattina di mezza estate, davanti a una platea  che schiamazza contro i comunisti, Montanelli e RaiDue, Silvio  Berlusconi prende apparentemente atto, alla fine, dell'  infondatezza di una delle sue più radicate convinzioni:  della grossolanità del teorema - ""i comunisti possono  tenere a bada le procure"" - su cui il leader di Forza Italia ha  costruito prima la decisione di fare la Bicamerale, e poi quella  di affondarla. Non è così, manda a dire, nel giorno  in cui l' ultimo blitz di Giancarlo Caselli gli manda di traverso  il caffè: le procure e i loro alleati hanno la forza per  mettere in mora - fa capire il Cavaliere - ""anche la buona  volontà di D' Alema"". è un abbozzo di analisi, non  ancora una linea. E così, al consiglio nazionale di Forza  Italia, Berlusconi si presenta oscillando tra voglia di dialogo e  piacere di menar le mani. Ma a chi lo sente mescolare le parole  d' ordine nuove alla litania di sempre - il ""colpo di Stato"" del  ' 94 ordito con la copertura ""dall' alto"", la ""follia"" delle  indagini su di lui e sui suoi, il pericolo di un ""regime  autoritario comunista"" - non sfugge che il Dottore, a dispetto  dei toni da convention, sente di nuovo il bisogno di fare  politica. Di non lasciare del tutto la parola ""al clangore delle  armi"". Lo fa a modo suo, naturalmente, Berlusconi. Con quel po'  di paradossale che lo fa parlare per un' ora solo di giustizia, e  poi chiedere ai dirigenti forzisti - che sulla sua scia  denunciano complotti, attentati e tentativi di ""mettercela sempre  in culo"" (testo e musica di Gianfranco Micciché) - di  occuparsi d' altro, di fare ""proposte precise e puntuali"" per  sviluppare l' opposizione contro ""il governo balneare a termine""  di Romano Prodi. Ma anche con la nettezza con cui annuncia di  chiudere il flirt con la Lega (""Bossi è solo un  capobanda""), di non volersi far chiudere nell' angolo della  protesta piazzaiola (""Ho dovuto buttare acqua sul fuoco dell'  indignazione degli azzurri""), addirittura di aprire un confronto  con ""la grande maggioranza dei giudici"", la cui azione - dice -  non deve essere ""oscurata da una minoranza estremista"". è  però ovviamente ancora una volta D' Alema, l' unico  possibile interlocutore politico. Berlusconi non molla l' osso  della commissione d' inchiesta, che ""non serve per indagare sull'  attività giudiziaria in Italia"" - spiega - ma ""a fare luce  sulle voci, sui sospetti che non su tutti i protagonisti della  Prima repubblica si sia indagato alla stessa maniera"". E boccia  senza appello ""l' idea vacanziera"" della commissione di saggi su  Tangentopoli, che ""spoglierebbe di poteri il Parlamento"". Ma io -  dice il Cavaliere - ""non ho difficoltà a riconoscere a D'  Alema la buona volontà"", ma ""tutte le nostre aperture sono  state prima prese in considerazione e poi negate"". Nel confronto  aspro aperto in casa diessina, nello ""scatto di reni"" tentato dal  leader di Botteghe Oscure ma bloccato dai pasdaran Berlusconi  dice di vedere il ""bicchiere mezzo vuoto"" della vittoria del  partito delle procure, della linea che lui intitola a Fabio  Mussi: ma fa sapere di esser pronto a voltare pagina ""se  finiranno i diktat alla minoranza: non conosco nessuno più  aperto al dialogo di Berlusconi"". Certo, avverte, la condizione  è che ""il leader sappia dire ""io sono il leader"", che  sappia vivere anche la tragedia di perdere consenso andando anche  dove i suoi non vogliono andare. Io l' ho saputo fare con  Maccanico, l' ho fatto per la Bicamerale. Un leader non  può dire al popolo dei fax ""andate avanti, io vi  seguo""..."". Così, a spezzoni, Berlusconi ricomincia a fare  politica. E probabilmente gli pesa, perché è di  pessimo umore, a dispetto dell' ultimo sondaggio Datamedia che  assegna a Fi ""il consenso di un italiano su tre"", annuncia il  Cavaliere. Chi dei suoi lo vede arrivare con la faccia scura non  sa ancora che da Milano, di buon mattino, gli hanno telefonato la  notizia del sequestro di bilanci delle holding Fininvest. Ma il  malumore e persino la ramanzina a chi parlotta nei corridoi (""Se  non volete sentire andate a casa! Anche te, Romani..."", urla  paonazzo) si spiegano subito, quando dal palco il Dottore  annuncia ""la trecentosessantaquattresima visita"" alla sua  azienda. Perché ""qui - spiega più tardi a  Repubblica - si perde il senso delle umane cose, dell' umano  rispetto, di quel minimo che ci deve essere anche tra chi si  contrasta: perché qui si prendono per buoni questi  pluricalunniatori dalla fedina penale chilometrica e che non  possono portare una sola prova a sostegno di accuse infondate  nella maniera più assoluta"". Dal palco, Berlusconi dice la  sua verità. Spiega che le carte richieste da Palermo  ""erano già state fotocopiate e preparate per la consegna,  quando i mie avvocati mi hanno consigliato di fare opposizione"".  Assicura di non aver nulla da nascondere, ""come sanno bene tutti  i miei trentamila collaboratori, io semmai ho il difetto di esser  fin troppo trasparente: e per fortuna non c' è una parola,  un incontro, una telefonata in Sicilia, un' esitazione...  Perché sennò, a distanza di tanti anni, con la  difficoltà di trovare riscontri bancari, basterà  dare qualche soffiata per far spuntare - chessò? - un  morto di mafia, magari di venti anni fa. Se si prendono 10  pentiti, se da 10 conigli si tira fuori un leone e da 10 menzogne  una verità, allora tutto è possibile. Ma siamo  sicuri che non potrà succedere..."".",21 luglio 1998,https://ricerca.repubblica.it/repubblica/archivio/repubblica/1998/07/21/le-procure-dettano-legge-al-pds.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Via Veneto, piazza di Spagna: i soldi dei boss","Dai grandi capitali del narcotraffico ai locali alla moda di via  Veneto. Sono decine le attività al centro dell' indagine  sul riciclaggio di denaro riconducibile alle attività dei  gruppi malavitosi calabresi e campani e non riguardano solo la  strada simbolo della Dolce Vita romana e esercizi commerciali in  centro storico. Da qui le indagini si spingono anche sul litorale  romagnolo dove si trovano alberghi, ristoranti, immobiliari,  studi medici e imprese di costruzioni in odore di mafia. Indagini  difficili che fanno fatica a ricostruire la provenienza e i  rivoli attraverso i quali transitano fiumi di denaro. Così  come nel caso di un ristorante vicino a piazza di Spagna per il  quale il Tribunale aveva respinto una prima richiesta di  sequestro preventivo sollecitata mesi fa dall' allora procuratore  aggiunto Italo Ormanni. I giudici avevano infatti ritenuto  insufficienti gli elementi portati dalla procura per giustificare  un provvedimento d' urgenza. E ora il prossimo 20 novembre  saranno i magistrati della sezione misure di prevenzione a  stabilire se apporre o meno i sigilli al ristorante ai piedi di  Trinità de' Monti come sollecitato dal sostituto  procuratore Salvatore Vitello. Gli accertamenti avevano preso  avvio da una costola dell' inchiesta dei pm calabresi sulla  strage di Duisburg dell' agosto 2007 che era poi sfociata in una  serie di sequestri di beni per 150 milioni di euro ai danni dei  clan Pelle-Vottari. A quell' attività sono seguiti altri  accertamenti nei quali è finito il ristorante di piazza di  Spagna. In duecento pagine i carabinieri dei Ros hanno  ricostruito collegamenti e amicizie che il clan di San Luca  avrebbe stretto con imprenditori e commercianti all' ombra del  Cupolone. Da tempo le inchieste della Procura hanno accertato la  presenza stabile di famiglie criminali legate alla camorra e alla  'ndrangheta in alcuni quartieri della capitale. Una  colonizzazione cominciata attraverso il trasferimento dalle aree  di origine di intere famiglie, e proseguito con il controllo del  traffico e dello spaccio al dettaglio di sostanze stupefacenti e  insieme, o successivamente l' avvio di attività  commerciali. Le indagini hanno dimostrato precisi accordi e varie  interazioni tra il cartello camorristico dei Casalesi e famiglie  della 'ndrangheta come i Morabito e i Sergi-Marando. E alleanze  esistono anche tra personaggi di spicco ex Banda della Magliana e  famiglie della 'ndrangheta ma anche del cartello dei Casalesi. I  settori dove cresce l' interesse della criminalità  organizzata sono molti e variano dalle aziende di distribuzione  di prodotti ortofrutticoli e agroalimentari, agli appalti.  «è dimostrata la presenza di imprese legate alla  camorra nella realizzazione dell' Alta Velocità sul tratto  Roma Napoli - si legge nel dossier dell' Osservatorio sulla  sicurezza della Regione Lazio - C' è un' aggressione anche  al settore delle agenzie portuali e turistiche, considerate  strategiche anche per altri traffici, come le imprese impegnate  in edilizia, strutture alberghiere, settore della ristorazione,  smaltimento dei rifiuti, supermercati, e i grandi centri  commerciali. Ma oltre che nel centro di Roma ci sono negozi  legati alla camorra collocati in alcuni di questi centri  commerciali». E dalla relazione emerge anche le alleanze  tra le varie criminalità: «Roma ""città aperta  a tutte le mafie"" è la prima condizione perché  avvengano e siano garantiti in sicurezza lucrosi guadagni per  tutti. Contestualmente, appaiono stabilizzate le presenze di  centri criminali di matrice rumena, cinese e nigeriana e, sotto  traccia, cioè rivolta soprattutto al riciclaggio, ma non  per questo meno preoccupante, di matrice russa». «La  Regione Lazio è da tempo in prima fila contro queste  presenze della criminalità organizzata sia con la  commissione per la sicurezza che con l' osservatorio sulla  sicurezza presieduto dal professor Enzo Ciconte - spiega il  presidente della commissione regionale per la lotta alla  criminalità, Luisa Laurelli - Da tempo ho chiesto la  convocazione di un consiglio regionale straordinario sulla  criminalità organizzata». Lo stesso appello viene  lanciato da Edoardo Levantini, presidente del Coordinamento  antimafia del litorale: «Non solo esiste un' emergenza per  le infiltrazioni nell' economia. Ma la mafia sta entrando nelle  pubbliche amministrazioni». Ed è chiara la presa di  posizione il presidente della Regione Piero Marrazzo: «A  Roma circola denaro, e tanto, della mafia, della ' ndrangheta e  della camorra. Noi dobbiamo stare accanto alle forze dell' ordine  con trasparenza amministrativa e dove ci sono comuni  ""condizionati"" bisogna alzare la guardia».",22 ottobre 2008,https://ricerca.repubblica.it/repubblica/archivio/repubblica/2008/10/22/via-veneto-piazza-di-spagna-soldi-dei.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Comune di Bagheria la parola ai magistrati,"(segue dalla prima di cronaca) Un affare milionario, quest'  ultimo, sul quale i boss della zona avevano messo gli occhi e  forse le mani già da tempo. Così come i 21 milioni  di euro del Pit, il corposo budget gestito dal consorzio di  Comuni Metropoli Est per il quale Fricano nominò suo  consulente proprio Campanella, lo stesso che, un anno dopo lo ha  apertamente accusato di aver goduto dell' »appoggio  elettorale e del successivo condizionamento da parte della  famiglia mafiosa di Bagheria». Le pesanti conclusioni dell'  ispezione prefettizia disposta dal prefetto di Palermo  Giosuè Marino dopo le prime dichiarazioni del pentito  Francesco Campanella sono da qualche giorno all' attenzione dei  magistrati della Dda di Palermo che indagano sul Comune di  Bagheria. Indagine scaturita dalle dichiarazioni di Campanella e  che ha portato alle dimissioni anzitempo del sindaco raggiunto da  avviso di garanzia per concorso esterno in associazione mafiosa.  Proprio le dimissioni di Fricano, intervenute mentre era  già in corso l' ispezione prefettizia, hanno di fatto  ""salvato"" il Comune di Bagheria dall' ennesimo scioglimento per  mafia così come proposto dal prefetto Marino. Il Viminale  ha preferito la strada del ritorno alle urne culminato ieri nell'  elezione, al ballottaggio, del «delfino» di Fricano,  l' ex assessore alla Cultura della sua giunta, Biagio Sciortino,  professionista in servizio alla Casa dei giovani di Padre Lo Bue,  candidato del centrosinistra ma anche lui, come Fricano, con un  curriculum politico ballerino. Già candidato forzista alle  precedenti elezioni, è cognato di Nino D' Amico, il  consigliere provinciale arrestato ma poi assolto qualche mese fa  per una storia di appalti, che di Fricano - secondo Campanella -  è stato uno dei big sponsor. Così come accaduto per  il Comune di Villabate e per quello di Vicari, ora il lavoro  degli ispettori del ministero dell' Interno è finito sui  tavoli dei sostituti procuratori della Dda Maurizio de Lucia,  Nino Di Matteo e Michele Prestipino ed è andato ad  arricchire il fascicolo a carico di Pino Fricano. Adesso  toccherà ai magistrati prendere spunto dalle tante carte  «prelevate» dagli ispettori nelle stanze del  municipio per verificare l' eventuale esistenza di comportamenti  penalmente rilevanti e il grado di infiltrazione mafiosa del  Comune durante la gestione Fricano. Che quasi più dell'  azione della magistratura, Fricano temesse l' accesso agli uffici  comunali da parte dei cinque ispettori prefettizi (tre dei quali  investigatori che avevano già lavorato su alcuni soggetti  del suo entourage), l' ex sindaco non è riuscito a  nasconderlo proprio nei giorni dell' ispezione provando a  chiamare funzionario per funzionario per capire quali carte  avessero chiesto e soprattutto quali fossero state fornite.  Qualcuno gli ha risposto, qualcun altro ha respinto le sue  «pressioni» e le ha subito riferite agli inquirenti.  Dai piccoli abusi d' ufficio ai favori per l' affidamento di  appalti e servizi. Gli uomini della cosca di Bagheria,  imparentati a vario titolo con consiglieri comunali (di  maggioranza e opposizione) e consulenti, avrebbero chiesto di  tutto a Pino Fricano. E Carlo Guttadauro, fratello del boss di  Brancaccio assolto definitivamente dall' accusa di mafia per la  quale era stato arrestato, appena uscito dal carcere avrebbe  cercato subito un incontro con il sindaco. Di affari da  discutere, a giudicare dall' esito dell' ispezione prefettizia,  ce n' erano tanti: gestione di acqua e rifiuti, informatica e  ""government"", servizi e cooperative. Come quelle che a Fricano  costarono una condanna in primo grado per bancarotta. Anche gli  atti di questo processo sono stati tirati fuori per verificare  un' altra delle accuse di Campanella che ha tirato in ballo il  nome del diessino Beppe Lumia. Fricano gli avrebbe chiesto aiuto  in occasione dei suoi guai giudiziari.",27 giugno 2006,https://ricerca.repubblica.it/repubblica/archivio/repubblica/2006/06/27/comune-di-bagheria-la-parola-ai-magistrati.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
DAL CRACK AMBROSIANO AL 'SUPERSISMI',"MILANO - Cosa succederà in Italia se Pazienza verrà  estradato e rinchiuso in una patria galera? Basta scorrere  qualche resoconto sulle imprese del faccendiere per rendersi  conto di una cosa evidente: Francesco Pazienza, ammettendo pure  di far la tara sulle rivelazioni che lo riguardano, è uno  degli uomini più scomodi e imbarazzanti d' Italia. Il suo  nome, vero o romanzesco che fosse il riferimento, è stato  fatto nei seguenti affari: Calvi-Ambrosiano, traffico d' armi,  rapporti con la mafia internazionale, gestione del Sismi di  Giuseppe Santovito, appalti truccati per la ricostruzione  post-terremoto, rapimento del generale Dozier, attentato all'  ex-vicepresidente del Banco Roberto Rosone, sequestro Cirillo,  operazioni finanziarie del Vaticano, organizzazioni di viaggi  negli Usa di esponenti politici italiani, traffico di  stupefacenti. Che cosa c' è di vero in questo inquietante  panorama? Cominciamo dai mandati di cattura spiccati contro l'  enfant prodige di Monteparano, tanto per andare sul concreto.  Primo, concorso nella bancarotta fraudolenta dell' Ambrosiano, e  nella bancarotta di due società immobiliari di Flavio  Carboni. (Quest' ultimo ha annunciato ieri sera di aver sposto  querela contro la vedova di Calvi, che martedì - nel corso  della trasmissione televisiva di Enzo Biagi - lo aveva indicato  come il responsabile della morte del marito). Sono due accuse  legate strettamente: i giudici istruttori Renato Bricchetti e  Antonio Pizzi sostengono, in quel mandato firmato il 18 aprile  1983, che Pazienza si mise in tasca una fetta del finanziamento  da 7,5 miliardi che le società Pratoverde e Etruria di  Carboni ottennero dal Banco Ambrosiano. Da Pazienza, comunque, i  giudici del crack Ambrosiano vorrebbero sapere molte altre cose.  L' elegante giovanotto fece infatti la sua comparsa nel caso  Calvi fin dal maggio ' 81, quando il banchiere venne arrestato.  Si installò in casa Calvi, in via Frua, dicendo di essere  stato mandato da Flaminio Piccoli, e cominciò a dare  ordini a destra e a manca anche sugli affari della banca. Da quel  momento Pazienza seguì con interessata attenzione tutta la  progressiva rovina del banchiere, fino alla sua morte sotto un  ponte di Londra. Incassò denari per ""mediazioni"",  tentò di allestire un piccolo esercito di piduisti ed  ex-spioni per la ""sicurezza"" del Banco, trafficò in mezzo  mondo per trovare compratori che ""salvassero"" l' Ambrosiano dal  crack. Secondo mandato di cattura: associazione per delinquere di  tipo mafioso, emesso a Roma nel novembre ' 83, riguarda un giro  di appalti in Campania nel dopo-terremoto. Qui la fonte è  un personaggio che è stato molto vicino a Pazienza e che  ora passa per ""pentito"": Alvaro Giardili, titolare della  società Aeragricola (aerei per irrigazioni agricole).  Pazienza, racconta Giardili detto ""l' Etrusco"", si diede da fare  per far ottenere alla camorra alcune grosse commesse della  ricostruzione. Nella vicenda si son fatti i nomi di Vincenzo  Casillo, braccio destro di Raffaele Cutolo, saltato in aria in un  attentato; di Mariano Volani, imprenditore trentino vicino all'  onorevole Piccoli; di Giuseppe Zamberletti, allora commissario  straordinario per la ricostruzione, di Giuseppe Sibilia,  presidente dell' Avellino calcio. Il pasticcio ha prodotto, fra  l' altro, anche una richiesta di autorizzazione a procedere nei  confronti di Piccoli. Il presidente della Dc aveva conosciuto  Pazienza in occasione di un suo viaggio negli Stati Uniti. Quella  conoscenza fu probabilmente ben sfruttata dal faccendiere per  altri affari. Rapporti fra Piccoli e Pazienza sono saltati fuori,  nelle parole di Giardili, anche a proposito del sequestro  Cirillo. Sembra che Pazienza si sia dato da fare, sfruttando  amicizie nella camorra, per far liberare Cirillo e procurarsi  benemerenze presso Piccoli. Terzo mandato di cattura: sempre di  Roma, e riguarda la gestione del cosiddetto ""Supersismi"". Risulta  infatti che l' intraprendente Pazienza, introdotto nel servizio  segreto militare dall' allora responsabile generale Giuseppe  Santovito, finì per diventare in pratica il capo del Sismi  per almeno un paio di anni. Anche in questa occasione Pazienza  unì l' utile al dilettevole: incassò grosse somme  per operazioni di spionaggio, mise in giro documenti scopiazzati  spacciandoli per supersegreti, viaggiò in lungo e in largo  sugli aerei del Sismi. Quarto mandato di cattura: siamo al  livello meno iperbolico dell' attività di Pazienza.  Estorsione, traffico di stupefacenti, detenzione di armi: si  tratta dell' inchiesta che il giudice Imposimato conduce sulla  sezione romana della mafia. E' il giro di Pippo Calò (vedi  Buscetta), Domenico Balducci e Danilo Abbruciati (vedi attentato  a Rosone), Ernesto Diotallevi (vedi fuga e morte di Calvi).",07 marzo 1985,https://ricerca.repubblica.it/repubblica/archivio/repubblica/1985/03/07/dal-crack-ambrosiano-al-supersismi.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
IERI SERA HA SPICCATO IL VOLO TIVU' TIVU',"CI SIAMO: ""habemus nova Acta Diurna"": abbiamo un nuovo giornale  televisivo, con questo ""Tivù Tivù"" di Arrigo Levi  che è partito ieri sera su ""Canale 5"". A volerlo dire in  latino (ma in fondo, chi ci obbliga?) dovremmo dire in  realtà ""Acta hebdomadalia"", trattandosi non già di  un telegiornale, ma di un settimanale che vuol richiamare  già nel titolo alcune vecchie, gloriose e non dimenticate  testate giornalistico-televisive: da ""TV7"" ad ""A-Z"". Liberatosi  dal faticoso ruolo di giornalista-cerimoniere del salotto di  ""Punto 7"", nel quale non sempre (anzi: quasi mai) mi aveva  entusiasmato, Arrigo Levi si ripresenta come  giornalista-giornalista: ruolo nel quale mi ha sempre  interessato. Sin da quando: - dieci? quindici? vent' anni fa? -  costruiva impeccabili servizi telegiornalistici sui conflitti  mediorientali. Senza mai far trapelare - neppure per un accenno -  che quelle guerre fra arabi ed israeliani non erano per lui  avventure lontane. Per lui che - ebreo di nascita, di formazione,  di cultura - era stato soldato dell' esercito israeliano nel  conflitto che portò alla costituzione dello Stato d'  Israele. Ma l' Arrigo Levi di oggi me lo raffiguro - più  che come un soldatino - come un pilota. Che guida con attenzione  e divertimento - e con lo stesso innato gusto della notizia  ""pulita"" - l' aeroplanino di ""TV TV"". Che ha effettuato il primo  volo ieri sera, alle 20,30 (e quindi, eccezionalmente, in prima  serata). COM' E' ANDATO IL VOLO INAUGURALE? - Con qualche  incertezza iniziale. A dirla tutta, era cominciato proprio male,  con un servizio (Franco Bucarelli) pesantemente convenzionale su  ""Una giornata al Quirinale"". Sembrava proprio che l' aeroplanino  non volesse decollare, con tutti quei corazzieri ""noti e ammirati  in tutto il mondo""; fra tutti quei dipendenti della Presidenza  (sono ottocento) ""ciascuno dei quali dà il proprio  contributo"" (e vorrei vedere che non lo facessero: Cossiga li  licenzierebbe); fra tutti quei collaboratori, ""nei quali Cossiga  ha piena fiducia ed ai quali concede piena autonomia"" (e vorrei  vedere: si è mai visto un Presidente - di qualsiasi cosa -  che nutra sfiducia nei suoi collaboratori e passi il tempo a  controllarli?). POI L' AEROPLANINO sperimentale ""TV TV"" ha preso  quota, con l' intervista dello stesso Levi a Cossiga. E con due  belle interviste sulla mafia. Nella prima, una Chiara Beria d'  Argentine davvero brava, informata, incalzante ha fatto parlare  Giovanni Falcone, giudice istruttore nel maxiprocesso di Palermo  (che dura ancora, già: ce ne eravamo dimenticati?). Nella  seconda, Rita Dalla Chiesa ha fatto parlare Nadia Alecci,  avvocato di parte civile nello stesso maxiprocesso. Di parte  civile: vale a dire dalla parte delle vittime della mafia. Cosa  inconsueta nei processi alla mafia. Che vedono all' opera in  genere soltanto avvocati in difesa - doverosa difesa,  professionalmente indispensabile - degli imputati di mafia.  Ebbene, a proposito di questi avvocati palermitani di ""difesa"",  Nadia Alecci ha detto papale papale che non li considera  ""nè liberi, nè autonomi, nè indipendenti"".  Che prendono ordini dalle ""gabbie"" dei mafiosi. Aspettiamo le  reazioni. Aspettiamoci anzi di vederle riportate discusse proprio  in ""TV TV"". Che si propone di tenere la mafia - come dire? -  ""sotto tiro"". Proposito encomiabile. HA TENUTO QUOTA, POI, L'  AEROPLANINO targato ""TV TV"" nel corso del servizio di Salvo Ponz  De Leon da Beirut. Dove non c' era - grazie a Dio - la solita  ""scheda filmata"" fatta apposta per propiziare la sonnolenza. Ma  c' erano immagini - chiare, eloquenti, bellissime - di quella  ""Linea Verde"" che divide la zona cristiana da quella musulmana.  Ed immagini alternate, intrecciate, frammiste di sparatorie,  matrimoni, distruzioni, morti, feste, veglie d' armi, veglioni,  matrimoni: impressionante. Poi, visto che il primo volo  sperimentale stava andando abbastanza bene, l' aereo di linea ""TV  TV"" si è messo a caprioleggiare per aria, a tracciare  volute di fumo nel cielo. Con un servizio (Antonio Fiore) da  Napoli, sul Napoletano come ""lingua non tagliata"". Cioè  lingua non adulterata, non decrepita, non morta. L' anno passato  all' Università di Bologna è stato organizzato  persinoun corso formale di lingua napoletana"" (no, questo non lo  sapevamo). FINE DEL PRIMO VOLO DEL NUOVO AEREO DI LINEA ""TV TV"".  Per garantirsi un atterraggio comodo, dolce, Arrigo Levi si  è fatto accompagnare da Renzo Arbore, pilota ausiliario.  Il quale ha innestato a sua volta il pilota automatico e si  è abbandonato a piacevoli osservazioni: sui napoletani e  sulla napoletanità; sui meridionali e sulla  meridionalità. Ed anche sugli italiani e l'  italianità. Siamo così ritornati al punto di  partenza. Al Presidente Cossiga ed al suo discorso di Capodanno.  Come siamo bravi nel ""privato"", noialtri italiani. E come siamo  però poco attenti al ""pubblico"": alle istituzioni, alle  leggi. Quando l' acqua arriva al nostro mulino, ha detto Arbore,  diventiamo bravissimi, ci scateniamo a lavorare. Ma di dove venga  quell' acqua ""di tutti"", quanto costi, se sia inquinata, non ci  vogliamo interessare. ""TV TV"" promette di interessarsene  prossimamente. E stabilmente. Il prossimo volo è previsto  per lunedì prossimo, sempre su Canale 5, intorno alle  20,30 (""Intorno"" e non ""precisamente"": siamo italiani e non  possiamo essere proprio puntuali).",06 gennaio 1987,https://ricerca.repubblica.it/repubblica/archivio/repubblica/1987/01/06/ieri-sera-ha-spiccato-il-volo-tivu.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
PALERMO ABBRACCIA LA SUA VOCE,"PALERMO Ha ancora una voce che trascina e commuove le folle: lo  stadio della Favorita è esploso quando Sinatra ha  cominciato a cantare My way. Era qualcosa ai confini del dramma e  della nostalgia ciò che usciva dal petto di quell' uomo  invecchiato ma pieno di pathos, benchè l' inizio del suo  primo concerto in Sicilia fosse cominciato in modo un pochino  fiacco. Ad infiacchirlo aveva contribuito forse l' ottimo Pino  Caruso il quale ieri sera, chissà perchè, si  è prodotto in una presentazione di Frank Sinatra farcita  di umorismo ammiccante, da anni Cinquanta, da televisori in  bianco e nero, grondante allusioni verso l' Italia straniera,  alla mafia che non si sa mai se esiste o non esiste, ad un  repertorio di piccole volgarità per platee dal gusto  troppo facile. Probabilmente Caruso è stato costretto a  riempire un vuoto per il ritardo del divo. Sinceramente commosso  Ma finalmente Sinatra, dopo aver cantato le prime canzoni,  è rimasto a sua volta sedotto da un applauso che non  voleva terminare mai e che rinasceva furiosamente ogni volta che  sembrava spegnersi. Ha pronunciato qualche stenta parola d'  italiano ed appariva sinceramente commosso. Ha detto con la voce  rotta dall' emozione e un fortissimo accento Io sono siciliano e  sembrava il Kennedy di Ich Bin Berliner a giudicare dall' effetto  che queste parole, peraltro prevedibilissime, hanno avuto sul  pubblico. Per fortuna, a rompere quel che di troppo melenso che  aveva unito Sinatra con il suo pubblico è intervenuta una  piccola imprudenza del cantante il quale ha voluto specificare  che suo padre era di qui, di Catania. Ora, trattare i palermitani  da catanesi, sarebbe come trattare i catanesi da palermitani e  una sibilante bordata di fischi ha saettato in direzione del  palco. Ma si è trattato di un attimo o poco più, e  il concerto è ripreso in un furore di applausi, di  lacrime, di nostalgia, di entusiasmo incontenibile. Mentre  scriviamo, il concerto non è ancora finito, ma lo stadio  è pieno e nella piazza c' è ancora una discreta  folla. Quando siamo andati oggi pomeriggio a vedere i lavori che  stavano cambiando il volto dello stadio della Favorita, abbiamo  incontrato nel cantiere agitatissimo l' assessore allo Sport e  alla Cultura che sbraitava: Avete capito che voglio quattro  camerieri in frac per questa sera? Quattro ne voglio!. E il  gestore dei servizi allargando le braccia: Ma come si fa,  assessore? Con tutte le comunioni che ci sono in giro chi me li  dà in un giorno come questo quattro camerieri in frac?.  Palermo è rimasta agitata per una giornata: i palermitani  si aspettavano che Sinatra apparisse, che percorresse le sue  strade, che viaggiasse per la Sicilia. Ma Sinatra, sotto questo  aspetto li ha delusi: tanto l' uomo ama i presidenti e la Casa  Bianca e i boss, quanto detesta le folle. Ha preteso invece un  programma ferreo e se ne è rimasto chiuso nella sua villa  sull' Appia a Roma, mettendo piede in Sicilia soltanto un' ora  prima che il concerto iniziasse. Chi pensava ad un pellegrinaggio  di Frank Sinatra nella terra degli avi è rimasto deluso.  Tra l' altro il cantante detesta la stampa e non ne vuol sapere  di svolgere il ruolo sentimentale dell' Ulisse di Brooklyn che  torna nell' Itaca siciliana. Così, quando già lo  stadio della Favorita cominciava a riempirsi, i vigili urbani a  farsi nervosi, il traffico ad ingolfarsi e il Sole a declinare  sulle struggenti palme di villa Igiea, the Voice saliva sul suo  jet privato a Ciampino, diretto a Punta Raisi. Finito il suo  spettacolo, un po' prima di mezzanotte, Frankie lascerà  senza troppe lacrime la terra dei suoi avi, salirà di  nuovo sul suo gulfstream e tornerà a dormire nella villa  romana sull' Appia. Qui, in Sicilia, hanno lavorato e sudato gli  orchestrali, trentadue, che lo devono accompagnare e che hanno  controllato l' enorme apparato acustico, i due grandi schermi  laterali, gli effetti e le luci. Certo, il Sinatra che è  arrivato qui, accolto da ovazioni amplificate sotto la volta di  un cielo già africano, è un personaggio difficile  da decifrare. Intanto è un vecchio ben conservato, ma un  po' gonfio e imbolsito: non ha più nulla di quello  scricciolo malandrino con cravatte cafone e camicie dai colori  eccessivi. E' pacato, sembra che abbia avuto una crisi mistica:  ha fatto costruire una cappella nel suo giardino, fiuta l'  incontro con la morte e vorrebbe curarne la regia. In secondo  luogo, da quando è uscita la tremenda Biografia non  autorizzata di Kitty Kelley, il vecchio Frankie non può  più pretendere di abitare nei nostri cuori come se fosse  soltanto la voce di Strangers in the night o I' ve got you under  my skin. Per quanto si sia infuriato, abbia smentito, querelato,  se fosse vero soltanto un terzo di ciò che la Kelley  racconta sulla base di ottocento testimonianze dirette e dei  rapporti della polizia, del Fbi e delle diverse commissioni d'  inchiesta sul crimine organizzato, dovremmo concludere di avere  di fronte a noi in questa tiepida e limpida serata palermitana il  menestrello dei gangsters, il trovatore di Cosa nostra ed anche  un vecchio, fortunato, cinico malfattore. Ma anche se tutto  quello che si legge su di lui fosse vero, resterebbe comunque il  fatto che Sinatra rappresenta la voce di un' America scomoda e  concreta, fatta di cafoni di Brooklyn ma anche di resistenza al  razzismo, un' America manesca e pacchiana ma refrattaria al  fascismo e a tutti i totalitarismi. Quest' uomo che ci fa tremare  le vene della nostalgia più rozza cantando Granada di  Billy May, è lo stesso che dalla Spagna di Franco si fece  buttare fuori per essere venuto alle mani con la Guardia Civil.  Vecchie amicizie Ormai tra Sinatra e la Sicilia legami concreti e  attuali sembra che non ne esistano più. Né parenti  in vita. Semmai Sinatra è legato alla Sicilia, oltre che  per discendenza diretta, dalla vecchia amicizia con il gangster  Lucky Luciano, l' uomo che favorì la presa del potere in  Sicilia dopo lo sbarco americano e che fece reintrodurre nell'  isola il costume della grande mafia di Las Vegas: Luciano viveva  nella Cuba di Batista e Sinatra lo andava a trovare e lo  aiutò in diverse occasioni. Quest' uomo che ha avuto tutte  le più belle donne del suo secolo, che ha macinato tre  mogli, che ha seduto (e siede) alla corte di tutti i presidenti  degli Stati Uniti con un' inclinazione populista-democratica che  si trasforma in conservatrice-reaganiana quando occorre quest'  uomo è anche un ingombrante capitolo della nostra  nostalgia: o meglio della nostalgia di chi abbia oggi superato  almeno la trentina e non abbia subito la mutazione genetica che  il rock ha operato sugli adolescenti del millennio morente.  Sinatra ha con sé la terza moglie, Barbara, la figlia di  lei, il suo avvocato Geffrey Berkowitz, pochi amici e i musici  della sua orchestra che indossano giubbotti e magliette con la  scritta Sinatra Italy Tour 1987. E' arrivato con un gulfstream di  sua proprietà, che è l' aereo privato più  potente, più sicuro e più costoso del mondo: un  mostro dell' aria capace di mettersi in quota sopra ogni rotta  civile, al riparo degli ingorghi di traffico aereo ed anche da  ogni turbolenza e fastidio metereologico. Uno psichiatra che  conosce bene Sinatra ha detto in questi giorni, che Frank sta  diventando sempre più chiuso e misterioso: ha ancora paura  che qualcuno scopra che i motivi del suo successo sono labili,  quasi inesistenti. Sinatra torna in Italia dopo poco meno di un  anno: nell' 86 fu un successo ma non un trionfo. A Milano il suo  swing non fu trascinante, ma tutti coloro che hanno memoria e per  i quali Cole Porter, Gershwin e Carmichael significano qualcosa,  hanno celebrato la loro nostalgia. E ieri sera il grande Sinatra,  il dubbio Sinatra, il piccolo amico dei potenti, l' uomo che  tentò il suicidio per Ava Gardner, che regalava accendini  d' oro come si regalano le sigarette, il minuscolo campione dei  deboli in Da qui all' eternità (oscar per l' attore non  protagonista: il film che lo riportò alla celebrità  dopo un periodo nero) ha celebrato grandiosamente il suo ritorno  in Sicilia sotto i riflettori dello stadio della Favorita, spinto  dall' orchestra di Bill Miller: quattro trombe, tre tromboni, un  trombone basso, due sax tenori, un sax, un sax baritono, due  corni francesi, otto violini, due viole, due violoncelli, un  piano, una chitarra, un basso, una batteria e percussioni. Undici  orchestrali di origine italiana I nomi italiani o di origine  italiana degli orchestrali sono in tutto undici. Il concerto  è cominciato alle 21,3O con The girl I' ve never kissed,  ed era proseguito con For once in my life. Lo stadio era quasi  pieno: più di 2O.OOO le persone stipate sulle gradinate  mentre il campo era occupato da 5OOO poltrone. Ancora non si  conosce l' intero ammontare dell' incasso. Secondo le stime della  pre-vendita quasi tutti i biglietti dovrebbero essere stati  venduti ma è abitudine di Frank Sinatra acquistare in  grossi lotti i biglietti eventualmente invenduti. Così  fece anche nel corso dell' ultima tournée in Italia e in  alcuni casi in Austria, in Giappone, in Inghilterra e in Francia.  La prima rete Rai è presente massicciamente nello  spettacolo per preparare un grosso special sul cantante  italo-americano e lo seguirà nel corso di tutta la  tournée fino a Montecarlo. Infatti Frank Sinatra ha fatto  sapere ieri che concluderà il suo giro italiano con una  visita nel Principato di Monaco, invitato da Carolina di Monaco.  Frank Sinatra è proprietario anche della casa discografica  che cura i suoi special e porta con sé un intero di staff  che cura i suoi affari economici e la sua immagine all' esterno.  Mentre Sinatra è in Italia sua figlia Pina ha prodotto per  la Cbs Tv una miniserie televisiva sui suoi programmi che viene  irradiata nelle reti americane. Anche questa volta, come è  suo costume, Sinatra ha destinato una frazione degli incassi a  cause filantropiche: un espediente che il cantante usa fin dagli  anni Quaranta sia per motivi fiscali che per motivi di immagine.",14 giugno 1987,https://ricerca.repubblica.it/repubblica/archivio/repubblica/1987/06/14/palermo-abbraccia-la-sua-voce.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
LA LEZIONE DEI VESCOVI,"PUO' ESSERE tentante ed avere una sua utilità andare a  caccia delle contraddizioni e dei punti deboli nel grande  documento dei vescovi italiani sulla questione meridionale. Per  esempio, osservare che esso si basa su due presupposti, non  conciliati sostanzialmente: l' uno assolutamente moderno, che la  questione meridionale è problema di tutto il paese, i suoi  termini sono sempre più termini nazionali, il divario tra  le due aree del paese... è drammaticamente attuale; l'  altro, influenzato dal persistere di convinzioni arcaizzanti  circa i buoni valori tradizionali del Sud conculcati e deviati  dal negativo influsso di modelli importati ed estranei. O anche,  notare che in questo documento, come in tanti altri di analogo  tema delle massime autorità della Chiesa, l' esortazione  allo sviluppo economico nella libertà di mercato,  cioè nel capitalismo, come strumento di elevazione dell'  umanità gravata da povertà, disoccupazione ed  emarginazione, non riesce ad andar d' accordo se non a parole con  la condanna del medesimo capitalismo per i suoi frutti diabolici,  l' egoismo, il consumismo, il divorzismo, l' abortismo, eccetera.  O sottolineare, amaramente, con quanto ritardo la Chiesa  intervenga a emendare (cautamente) anche se stessa dalle colpe  storiche verso il Mezzogiorno. Ma queste ed altre osservazioni  critiche debbono, mi sembra, passare in seconda linea nel  giudizio complessivo su questo documento: che è un evento  di grande importanza, non accademica o sociologica o economica,  bensì politica in senso ampio. Naturalmente, anche o  soprattutto pastorale: ma questo è un campo che non ci  spetta e comunque implica un altro discorso. E diciamo subito che  una reazione critica in termini di difesa dell' autonomia dello  Stato e della sua intrinseca laicità, certamente possibile  e che sicuramente verrà, sarebbe fuori luogo. Quando la  Chiesa si muove, non ha molto senso limitarsi a criticarla se  invade campi non suoi: bisogna chiedersi piuttosto perché  lo faccia, ma soprattuto perché possa farlo; bisogna avere  il coraggio di riflettere sui fallimenti dello Stato, quando la  Chiesa interviene a supplirlo. I vescovi che sono in Italia si  pongono, in termini che vogliono essere globali, la questione  meridionale come problema di tutto il paese: ebbene, bisogna  domandarsi perché tale questione nazionale per eccellenza  non sia stata affrontata e risolta a oltre quarant' anni dalla  fondazione della Repubblica, da chi ne aveva e ne ha la  responsabilità non delegabile: lo Stato democratico nella  sua dimensione nazionale e nelle sue autonomie regionali, la  politica, i partiti dominanti nel Sud e nel resto d' Italia, l'  amministrazione pubblica controllata da quei partiti, le classi  dirigenti nazionali e locali. SE LA Chiesa italiana si pone oggi  di fronte al dolente Mezzogiorno come ad una terra di missione  spirituale, morale e politica, ciò può avvenire  perchè il Mezzogiorno non è stato e non è  terra di impegno e di dedizione della politica italiana: come pur  sembrò essere al tempo della Ricostruzione, quando parve  che la nuova Italia democratica scegliesse di accollarsi l' onere  del secolare problema. E anche perché, dopo aver iniziato  a porre le basi per il superamento degli antichi, mortali  squilibri nazionali, una volta cominciato un travolgente  progresso del paese e mutati i termini economici, sociali,  culturali della questione meridionale, di fronte al sorgere di  nuovi e ancor più difficili e gravi problemi la  disgregazione politica, amministrativa, morale, la crisi  incontrollabile delle grandi città, il distorcersi dello  sviluppo economico, l' avvento di una nuova e formidabile  organizzazione in cui si mescola il criminale col  politico-affaristico lo Stato, le forze politiche e sindacali, la  nuova cultura economica e le forze produttive scaturite dalla  crescita nazionale a livelli europei hanno smesso di impegnarsi  in modo globale e durevole, relegando nei provvedimenti  particolari e nella retorica da comizio o da programma di governo  il dramma persistente della seperazione tra le due Italie. E'  impressionante: nel momento stesso in cui prevale in Italia una  tendenza politica volta a minimizzare il problema meridionale,  negatrice beffarda dell' importanza della questione morale e  criminale, mentre si manifesta una strategia di controgiustizia  che mira ad annullare un decennio di sforzi per liberare il  Mezzogiorno e tutta l' Italia dalla mafia nelle sue varie forme  regionali di industria del crimine politicamente ed  economicamente possente, mentre in alto e in basso si accetta  ogni giorno di più la cinica identificazione di politica e  mafiosità; mentre, in altri termini, le istituzioni, le  forze politiche dominanti in primo luogo, per potenza nazionale e  locale la Dc si comportano come se non esistesse una questione  meridionale, o bastasse deprecarla a parole e giovarsene nei  fatti, ecco che i vescovi italiani parlano per impostare  energicamente il problema della salvezza e della rinascita della  società del Sud, della crisi radicale della politica  meridionale (e perciò nazionale), e indicano i doveri  della classe dirigente politica ed economica, dell'  amministrazione pubblica, invocano la corresponsabilità  del paese intero di fronte al dramma della propria civiltà  nazionale. Piuttosto che prendersela con le interessate  intromissioni del Clero negli affari nazionali, è bene  dunque meditare sull' amara lezione. E' VERO: i rapporti tra  società e politica nel Sud vanno radicalmente cambiati; il  significato del potere politico va ricostituito sulle sue basi  sane; i compromessi con le degenerazioni e le debolezze vanno  ripudiati; la politica e l' amministrazione vanno sciolte dall'  intreccio con l' immortalità sociale e con la  criminalità, poiché il loro compito istituzionale  è servire alla liberazione dei cittadini del Sud da una  condizione contro la quale l' impegno individuale e lo  spontaneismo dei gruppi può tutt' al più marcare  una protesta. Se ora la Chiesa italiana denuncia la degradazione  della politica del Mezzogiorno non solo in esso, ma in esso in  misura determinante , ha ragione. Che poi vi sia dissenso su  questa o quell' analisi sociologica o concezione economica, se il  quadro offerto è in qualche modo sommario e qualche punto  sfocato, se la Chiesa si muove in una logica e in una  finalità che non è quella dello Stato democratico  moderno, anzi vi è alternativa, ebbene ciò non  basta per chiudere le orecchie al suo appello e alla sua  denuncia. Del resto, non si è firmato un nuovo Concordato,  nel cui prologo è scritto che la Chiesa e lo Stato  collaborano per il comune bene del Paese? Ebbene, la Chiesa, da  parte sua collabora, e collabora così. Qui si tratta di  fatti, e sui fatti bisogna rispondere. Ma il documento dei  vescovi suona anche come un segnale politico preciso. I vari  interventi precedenti, l' entrata pesante ma contraddittoria del  cardinale Poletti sulle elezioni romane, potevano ancora  prestarsi a interpretazioni diverse; non così questo lungo  e meditato (si dice, duramente e lungamente discusso) testo  pastorale. Poiché, se la denuncia si rivolge alla  degenerazione trasversale dell' intera classe dirigente politica  e amministrativa del Sud, resta il fatto che nel Sud il dominio  partitico e la realtà dello Stato coincidono di fatto con  la Democrazia cristiana. Sembra chiaro, dunque, che la Chiesa  italiana, nel rivolgersi con la speranza e l' appello alle scuole  di politica, all' azione cattolica, ai seminari, alle parrocchie,  insomma a tutte le realtà che fanno e formano politica  cattolica senza essere partito cattolico, fa sapere che non  intende d' ora in poi essere coinvolta con le sorti della  Democrazia cristiana. Rivendica la sua libertà e il suo  destino, non rinnega, ma lascia cadere. La Chiesa sopravvisse e  si rafforzò con il crollo dello Stato liberale;  sopravvisse e si rafforzò con la catastrofe dello Stato  fascista; giudica ora pressoché inevitabile la crisi  morale e politica dello Stato democristiano e si appresta a  sopravviverle e, se può, ad uscirne rafforzata.",28 ottobre 1989,https://ricerca.repubblica.it/repubblica/archivio/repubblica/1989/10/28/la-lezione-dei-vescovi.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Cosa nostra in rotta negli States Chiude la Cupola dei superboss,"NEW YORK - Nacque negli anni Trenta per iniziativa di Lucky  Luciano, che sperava così di mettere fine alle guerre  fratricide che avevano insanguinato le strade di New York e  indebolito Cosa nostra. Conobbe l' età dell' oro a cavallo  della guerra, quando le famiglie controllavano ogni traffico  illecito nella metropoli e buona parte di quelli leciti, a  cominciare dalle costruzioni e i servizi di nettezza urbana. Fu  descritta in romanzi, saggi e tanti film di Hollywood: era  spietata, ma funzionava come un orologio svizzero. Ma oggi,  secondo i dirigenti dell' Fbi, la ""Commissione"" è  praticamente morta: l' organismo di coordinamento della cinque  famiglie della mafia newyorkese non si riunisce da due anni ed  è probabile che la sua storia ingloriosa sia finita per  sempre. ""Senza la ""Commissione"" l' efficacia della mafia si  è considerevolmente ridotta e le sarà impossibile  rientrare nelle vecchie attività del passato"", prevede  Daniel Castleman, il sostituto procuratore di Manhattan che  coordina le inchieste anti-mafia. Secondo il magistrato, che ieri  è stato intervistato dal ""New York Times"", l' organismo  storico delle cosche si è spento dopo sei decenni per i  colpi assestati dalla giustizia e la concorrenza di altri gruppi  della criminalità organizzata. Non c' è dubbio che  la mafia newyorkese, che una volta sembrava onnipotente, e che  aveva anche una notevole influenza politica, assomigli oggi  più a un ""club"" che non a una associazione a delinquere.  Delle cinque famiglie tradizionali - Gambino, Lucchese, Colombo,  Genovese e Bonanno - solo le ultime due sembrano ancora  operative, specie nel gioco d' azzardo e nei prestiti d' usura;  le altre sono invisibili, si limitano a investire i soldi fatti  nel passato e a far studiare legge e medicina ai figli dei figli.  I Genovese hanno tra i duecento e i ducentocinquanta ""uomini d'  onore"" e un migliaio di collaboratori. Il padrino storico Vincent  Gigante è in carcere (dice di essere pazzo): al posto di  comando c' è ora Dominick Cirillo, un sessantottenne  ex-capitano della famiglia che abita nel Bronx. Guidati da Joseph  Massino, 55 anni, i Bonanno sono un centinaio: a differenza degli  altri non hanno nessun dirigente dietro alle sbarre. I Gambino,  che fino a dieci anni fa erano i più potenti, specie nel  racket delle finestre dei grattacieli, sono stati decapitati con  l' arresto, prima del padrino John Gotti, che è stato  tradito dal suo vice Sammy ""The Bull"" Gravano e condannato all'  ergastolo, poi del figlio-erede di Gotti, John Jr. Adesso le  redini sembrano in mano a un facente-funzioni, il sesantatreenne  John D' Amico. I Lucchese e Colombo sono praticamente scomparsi.  Proprio per colpa della disgregazione delle altre famiglie, i  vertici delle due che hanno ancora potere, i Genovese e  soprattutto i Bonanno, non vedono più di buon occhio la  ""Commissione"", perché temono che gli agenti dell' Fbi  possano infiltrare le altre cosche e utilizzare un incontro per  arrestare tutto il vertice. Dice Castleman: ""Non vogliono  partecipare a un meeting e avere la sorpresa di uno che dice  ""mani in alto, questa è una retata"""". Negli anni ""eroici"",  la ""Commissione"" serviva come punto di mediazione dei vari  interessi. I padrini si riunivano regolarmente - un po' come  mostra l' inconografia hollywodiana - spartendosi le zone di  influenza, risolvendo i dissidi tra sottocapi, avviando progetti  comuni che richiedevano, per impegno finanziario o organizzativo,  la partecipazione di una o più famiglie. Il sistema  funzionava. ""La commissione bilanciava i vari gruppi ed evitava  che uno dei cinque prendesse il sopravvento"" dice Ronald  Goldstock, ex- direttore della task force sul crimine organizzato  e ora al vertice della agenzia di detectives privati Kroll  associates. ""La ""Commissione"""", aggiunge Goldstock, ""assomigliava  al consiglio di sicurezza delle Nazioni unite: aveva la  capacità di risolvere i dissidi tra i membri"". E dopo la  mattanza che, all' inizio degli anni Trenta, decimò i  vertici e fece emerge la famiglia Genovese di Lucky Luciano, non  ci furono più duelli incrociati: omicidi e trappole  continuarono solo per il controllo del potere all' interno delle  singole famiglie, come nel caso dal capo dei Gambino, Paul  Castellano che nel 1985 venne ucciso da John Gotti di fronte alla  steakhouse Sparks. All' esterno le famiglie sembravano  collaborare pacificamente. E che cosa succederà, ora, con  la fine della ""Commissione""? Ricominceranno le sparatorie in  mezzo alle strade? I dirigenti del Fbi ritengono di no: ""I  padrini hanno ben altro a cui pensare"".",28 aprile 1998,https://ricerca.repubblica.it/repubblica/archivio/repubblica/1998/04/28/cosa-nostra-in-rotta-negli-states-chiude.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Nel pizzino il sogno del boss Il Palermo calcio è un affare,"PALERMO - Al Palermo Calcio non c' era soltanto l' osservatore  sportivo incaricato di scovare nuovi talenti calcistici. Anche  Cosa nostra aveva il suo. Un mafioso, condannato al primo  maxiprocesso alla mafia a 5 anni e quattro mesi di reclusione,  Totò Milano, il cui nome ricorre spesso nei  «pizzini» trovati nel covo del boss Salvatore Lo  Piccolo. Nelle trasferte Totò Milano viaggiava con l'  aereo della società e informava il boss dei movimenti del  club. A PAGINA 15",31 dicembre 2007,https://ricerca.repubblica.it/repubblica/archivio/repubblica/2007/12/31/nel-pizzino-il-sogno-del-boss-il.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Il Miraggio Italia,,25 gennaio 1999,https://ricerca.repubblica.it/repubblica/archivio/repubblica/1999/01/25/il-miraggio-italia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
ECCO COME SI PUO' IMPEDIRE LA DISTRUZIONE DELL' AMBIENTE,"ROMA - L' Italia è, senza voler fare del facile  sciovinismo, uno dei paesi più belli del mondo. Ottomila e  cinquecento chilometri di coste contengono 300 mila chilometri  quadrati ricchi di incontestabili e rare bellezze naturali: Alpi  maestose, snelle Dolomiti, dolci Appennini, laghi, ghiacciai,  vulcani, fertili pianure e immense foreste. Queste meraviglie  naturali, abbinate alla strategica ubicazione del nostro Paese e  alla complessa mole di antiche vestigia e irripetibili opere d'  arte sparse su tutto il territorio, dovrebbero collocarci di  diritto al primo posto fra quei Paesi che vivono del turismo.  Invece non è così. Il deplorevole stato di  abbandono in cui si trova il nostro territorio nazionale, la  carenza di leggi che lo difendano, l' assoluta mancanza di un  corpo di vigilanza nazionale, ma soprattutto il disinteresse  politico verso i problemi ecologici, ci abbassano invece al rango  di ""colonia"" dove a molti è permesso fare tutto. Il  disastro di Seveso, l' estinzione della fauna ittica, lo  sgretolamento geologico, le raffinerie e le industrie chimiche  che devastano i nostri mari, i fiumi inquinati che avvelenano le  nostre riserve di acqua potabile, le immondizie che ricoprono  boschi e montagne propagando la rabbia silvestre e il proliferare  dei topi, sono dei disastri che indicano, a chi non avesse ancora  capito o a chi non volesse capire, che se questa realtà  è unica molteplici sono invece le cause che l' hanno  prodotta e che la fanno sviluppare: la mancanza di adeguate leggi  che difendano l' ambiente e se queste leggi esistono, la mancata  volontà di farle rispettare. Nei peggiori dei casi c'  è la connivenza di alcuni politici con chi da questi  disastri ricava illeciti e inestimabili guadagni. Siamo il Paese  più insudiciato del mondo. E il nostro non è lo  sporco fisiologico dell' India che odora di orina e miseria. No.  Il nostro lerciume odora di opulenza. Deriva dalla atavica  mancanza di rispetto verso il bene comune, da un menefreghismo  antico e da un benessere moderno. Produciamo un lerciume fatto di  sacchi e recipienti di plastica, bottiglie, lattine, cessi,  bagni, carcasse di vetture ed elettrodomestici, abbandonati senza  ritegno dove capita. Un interminabile puzzolente filo di Arianna  che collega, dalla Sicilia al Brennero, le nostre meraviglie  insozzando e inquinando irreparabilmente coste, mari, fiumi,  laghi, foreste e montagne. Se a questo aggiungiamo la  speculazione edilizia, gli incendi dolosi, la demagogia di certi  ecologi, ne esce un quadro che solo in parte dà l' esatta  situazione dell' attuale stato di degradamento in cui si trova il  nostro territorio nazionale. Che fare perciò? La risposta  sembrerebbe facile essendo l' Italia una Repubblica  costituzionale. Il Parlamento crea un vero ministero dell'  Ecologia e della Difesa dell' ambiente (che come tutti sanno  esiste solo sulla carta e nella voce ""uscite"" del nostro bilancio  nazionale), questo ministero presenta tutte le leggi atte a porre  qualche rimedio allo scempio in atto da troppi anni. Lo Stato  decreta urgentemente le leggi richieste. La Giustizia si impegna  a vagliare e giudicare in tempi brevi le infrazioni e i reati  riscontrati dal Corpo di vigilanza nazionale che dovrebbe poter  intervenire di autorità nei confronti di coloro che non  rispettano le leggi. Questo Corpo potrebbe essere composto da  volontari e in tal senso dispone già di un migliaio di  nomi di cittadini che si sono offerti per difendere l' ambiente.  Questo perchè in Italia una legge senza custodi è  inconcepibile. Sono infatti molte le leggi promulgate che non  vengono rispettate o fatte rispettare per mancanza di organi  vigilanti. Tralasciamo le più scandalose e soffermiamoci  su alcuni esempi. Il limite di velocità sulle nostre  strade ed autostrade. La legge sulla pesca in mare (ovunque e  comunque si pesca a strascico, con bombole, di notte, con  migliaia di piccole reti). La legge sull' inquinamento (quanti  depuratori esistono). La stessa Trento, provincia pilota in fatto  di ecologia, non riesce a far rispettare le proprie leggi  relative alla raccolta di fiori, funghi, dello scarico dei  rifiuti e della difesa dell' ambiente. E così ognuno  può rapinare e deturpare boschi e montagne senza che i  pochi addetti alla vigilanza possano correre ai ripari. E  potremmo continuare per molto tempo. Il degrado del territorio  non è perciò fine a se stesso, non coinvolge solo  responsabili e vittime e non è solo un disastro ecologico.  E' soprattutto un attentato alle istituzioni in quanto toglie  credibilità alla classe dirigente e quel che è  peggio alla governabilità. Se è vero che pochi  impuniti danno a molti licenza è ancora più vero  che molti impuniti ridicolizzano la sovranità dello Stato  perchè non c' è niente di più  pericolosamente ridicolo di una legge fatta e non rispettata e  niente di più tragico di una legge promulgata sapendo a  priori che non potrà mai essere fatta rispettare. Ed  è proprio in questi vuoti di governabilità che  mafia e camorra nascono si ingrandiscono e arricchiscono.  Ricordiamocelo questo. Ricordiamocelo quando per pigrizia, per  incuria o per ignoranza deturpiamo, inquiniamo, degradiamo,  rapiniamo o comunque non facciamo niente per difendere questa  nostra martoriata e bellissima Italia.",12 settembre 1984,https://ricerca.repubblica.it/repubblica/archivio/repubblica/1984/09/12/ecco-come-si-puo-impedire-la-distruzione.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Quello stupore di fronte al caso Agrigento,"LA COMMISSIONE antimafia ha concluso la sua permanenza ad  Agrigento, s' è trattato di una visita molto istruttiva.  Se le parole non rischiassero di logorarsi, si potrebbe dire che  ad Agrigento la Commissione è arrivata in un ""momento di  grande tensione"": a Canicattì l' amministrazione è  sciolta per infiltrazioni mafiose, a Burgio si è in attesa  della risposta dal Ministero per l' attivazione della procedura  di scioglimento, a Campobello di Licata sono già stati gli  ispettori. Il Comune e la Provincia regionale di Agrigento  resistono, con qualche fatica come ha raccontato ""Repubblica"".  Per il primo, il prefetto Sodano ha finora ritenuto che gli  elementi per avviare l' ispezione chiesta dalla questura non  fossero sufficienti. Quanto alla Provincia, l' inchiesta sull'  organizzazione dei corsi di formazione fantasma è un  capitolo ancora aperto, che aspira a diventare un esempio da  manuale per illustrare gli effetti della miope rapacità di  politici e pubblici funzionari uniti in simbiotica  affinità elettiva. Le audizioni della Commissione hanno  reso visibile una commistione fra mafia, politica e affari che  sembra occupare tutti gli spazi. Sullo sfondo una provincia  povera, dove l' illegalità che cala dall' alto viene  proposta come unico modello di sopravvivenza, se non di sviluppo.  Purtroppo non si tratta di novità, anche se le reiterate  denunce non hanno provocato la nascita di alcun salutare  anticorpo. Così affari piccoli e grandi, appalti e  imbrogli hanno continuato a essere gestiti in prima persona da  una politica che dalla mafia ha mutuato codici e  comportamenti.Una politica che nella provincia di Agrigento è stata  brillantemente rappresentata dall' esponente dell' Udc Vincenzo  Lo Giudice, uno che nelle intercettazioni metteva in guardia gli  amici, che stessero attenti agli ""sbirri"" che, ""figli di cane""  sarebbe stato meglio ""cogliere pezzi a pezzi"". Durante le sedute  della Commissione non sono mancati i colpi di scena. Ad esempio,  l' ultimo giorno è arrivata l' assoluzione per l'  Assessore provinciale al Turismo: condannato in primo grado per  abuso d' ufficio, era rimasto al suo posto meritandosi per questo  un rimbrotto del Presidente Centaro. Che è siciliano di  Siracusa, onorevole di Forza Italia e magistrato, alla guida di  una Commissione originariamente creata per indagare i rapporti  fra mafia e politica, ma che non perde occasione per bacchettare  quei magistrati che nelle requisitorie tendono a ""fare  sociologia"". Cioè che provano ad osservare quelle  relazioni formalmente esterne alla criminalità  organizzata, che da sempre costituiscono la duttile forza della  mafia. Il presidente Centaro auspica che i magistrati si fermino  ai fatti, senza tante chiacchiere. Eppure lo stesso Centaro ha  corso il rischio di fare sociologia quando, di fronte alle  evidenti complicità fra politici, mafiosi e burocrati ha  commentato ""si sciolgono i consigli comunali o provinciali ma i  funzionari corrotti restano spesso al loro posto (~). Sono loro a  pilotare gli appalti, perché conoscono molto bene i  meccanismi e i trucchi."". In quel momento, forse senza volerlo ha  sfiorato uno dei punti critici del complesso problema siciliano,  e lo incoraggiamo ad andare avanti nell' osservazione di una  pubblica amministrazione formata con criteri clientelari,  diventata una struttura opaca e autoreferenziale. Le parole dell'  onorevole Centaro lasciano trasparire un certo stupore,  sentimento raro in un politico. Specie se siciliano. è  qualcosa di incoraggiante, considerando che - lasciamo da parte  la sociologia, così moderna e poco nobile - a cominciare  da Platone e Aristotele è dallo stupore di fronte al  dolore e al male del mondo che nasce la filosofia, cioè le  domande sul mondo e su di noi. Certo poi bisogna esercitarsi per  tenere a mente anche qualche risposta, curare la memoria  perché lo stupore non diventi un esercizio retorico. E,  circa la situazione riscontrata dalla Commissione ad Agrigento,  un piccolo sforzo di memoria avrebbe senz' altro aiutato. Bastava  ripensare alla fine dello scorso marzo quando, sempre guidata  dall' on. Centaro, la Commissione soggiornò a Palermo.  Anche allora le audizioni furono vivaci. Cuffaro rivendicò  il suo diritto a frequentare gli indagati, Angela Napoli,  esponente di An, invocò la questione morale e fu  prontamente isolata dal suo partito. Era appena scoppiato il caso  ""Alta mafia"", il deputato regionale Lo Giudice era arrestato. Il  procuratore Grasso fu ascoltato a lungo, proprio su quell'  arresto e sul sistema politico-affaristico-mafioso che soffocava  Agrigento. La Commissione ne fu turbata, Centaro prese le  distanze dallo stile politico rivendicato da Cuffaro. Poi, in  fondo non sono passati che pochi mesi, lo stesso Centaro è  tornato a polemizzare coi giudici che ""fanno sociologia"". E  adesso si stupisce, perché la mafia si espande nella zona  grigia dentro la città. amelia crisantino",22 ottobre 2004,https://ricerca.repubblica.it/repubblica/archivio/repubblica/2004/10/22/quello-stupore-di-fronte-al-caso-agrigento.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Faccia a faccia tra Aiello e Ciuro il maresciallo insiste: 'Millantavo',"Faccia a faccia per oltre un' ora nel carcere di Rebibbia a Roma  il maresciallo della Dia Giuseppe Ciuro e il suo amico  imprenditore, Michele Aiello, entrambi finiti in galera nel  novembre scorso insieme al maresciallo del Ros Giorgio Riolo. I  due non si vedevano dunque da tanto tempo e solo a distanza hanno  potuto seguire gli sviluppi dell' inchiesta che li ha portati in  galera con l' accusa di concorso esterno in associazione mafiosa,  violazione dei sistemi informatici della Procura di Palermo ed  altri reati. Ciuro, indicato come una delle «talpe»  in Procura, è stato messo a confronto con Michele Aiello -  destinatario delle informazioni riservate che il maresciallo  apprendeva a Palazzo di Giustizia - per chiarire alcune  contraddizioni che sarebbero emerse negli interrogatori  precedenti cui i due sono stati sottoposti. «Si trattava di  piccole divergenze - dice l' avvocato Sergio Monaco, difensore di  Michele Aiello - relative soprattutto ad alcune date o orari di  cui i due avevano parlato. Per il resto non c' era molto da  chiarire». Dello stesso avviso il difensore del maresciallo  Ciuro, l' avvocato Salvatore Giambruno: «Si è  trattato di un incontro tra persone per bene, che sono entrate in  una vicenda più grande di loro. Di mafia c' è  proprio ben poco». Di diverso parere i magistrati che  accusano Michele Aiello di avere avuto frequentazioni con boss e  picciotti di Cosa nostra, sospettandolo anche di avere riciclato  i soldi del capo della mafia, Bernardo Provenzano. Contanti e  frequentazioni che sarebbero stati accertati dalle indagini dei  carabinieri del comando provinciale di Palermo, che hanno  più volte visto e intercettato mafiosi che entravano e  uscivano da Villa Santa Teresa (la casa di cura di Aiello), e  confermati dalle dichiarazioni di alcuni pentiti di mafia: l'  ultimo dei quali è l' ex capomafia di Caccamo, Antonino  Giuffrè, che ha indicato Aiello come uomo vicino a Cosa  nostra. Prima del confronto il maresciallo Ciuro era stato  interrogato dal procuratore aggiunto Giuseppe Pignatone e dai  sostituti Michele Prestipino, Antonino Di Matteo e Maurizio De  Lucia, che coordinano l' inchiesta sulle talpe in Procura.  Inchiesta che sempre più si collega con quella dell'  estate scorsa che ha portato all' arresto dell' ex assessore  Mimmo Miceli e nella quale è rimasto coinvolto anche il  presidente della Regione Salvatore Cuffaro, indagato di concorso  esterno. E sempre Cuffaro viene tirato in ballo anche nell'  inchiesta sulle talpe, nell' ambito della quale sono stati  arrestati il radiologo Aldo Carcione e indagati due personaggi  eccellenti: l' ex maresciallo e attuale deputato regionale dell'  Udc Antonio Borzacchelli e le segretarie del procuratore aggiunto  Guido Lo Forte, Margherita Pellerano, e del pm Domenico Gozzo,  Antonella Buttitta. Tutti a vario titolo, e con  responsabilità diverse, coinvolte in questa indagine che  di giorno in giorno fa emergere nuovi fatti e che è ancora  lontana dall' essere conclusa. Ciuro, secondo l' accusa, avrebbe  avuto un ruolo importante perché grazie al posto occupato  in Procura sarebbe entrato in possesso di informazioni riservate  in merito alle indagini su mafia e politica, nelle quali erano  coinvolti sia l' imprenditore Aiello sia il presidente della  Regione Cuffaro. Ma anche ieri il maresciallo della Dia ha  cercato di ridimensionare il suo ruolo di talpa sostenendo (come  ha fatto anche il maresciallo del Ros, Giorgio Riolo) che  «millantava». Ad Aiello avrebbe dato insomma  informazioni di poco conto anche perché il proprietario  della clinica di Bagheria, Villa Santa Teresa, avrebbe avuto a  disposizione altre talpe più e meglio informate di Ciuro e  Riolo. E spesso Ciuro avrebbe soltanto «verificato»  le informazioni che gli provenivano proprio da Aiello.",07 gennaio 2004,https://ricerca.repubblica.it/repubblica/archivio/repubblica/2004/01/07/faccia-faccia-tra-aiello-ciuro-il-maresciallo.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
terrorismo e mafia,"Mercoledì 9 aprile 1986. Nel caso Mattarella sono forse  troppi i fili che portano alla manovalanza del terrorismo nero  incaricata del delitto nel quadro di un oscuro scambio di favori  con la mafia. Ne scrive ""l' Unità"" evidenziando il fatto  che al maxi processo Buscetta ha escluso ogni rapporto tra cosche  e terroristi.",09 aprile 2006,https://ricerca.repubblica.it/repubblica/archivio/repubblica/2006/04/09/terrorismo-mafia.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Chi sono,"IVANO LECCiSI Avvocato civilista è componente della  commissione parlamentare antimafia. Per volontà di Silvio  Berlusconi a maggio è stato eletto per Forza Italia alla  Camera nel seggio Milano 2. Suo padre era il leader indiscusso  della Dc leccese. FRANCESCA CONTE È una delle più  affermate penaliste del foro leccese. Da anni difende i  più noti personaggi della malavita organizzata. Nel '98  scende in politica candendosi con An al consiglio comunale di  Lecce. viene eletta, ma poi abbandona il partito. Cataldo Motta  È procuratore aggiunto della Direzione distrettuale  antimafia. E' il magistrato simbolo della lotta alla  criminalità organizzata nel Salento. Ha sostenuto l'  accusa nei due maxiprocessi che hanno sgominato la Sacra Corona  Unita. Dario Toma Collabora dal luglio scorso. Accusato di essere  il mandante di omicidi, era il braccio destro del boss De  Tommasi. Impegnato in attività imprenditoriali, è  stato arrestato a giugno in un' operazione che ha decimato il suo  clan.",06 marzo 2002,https://ricerca.repubblica.it/repubblica/archivio/repubblica/2002/03/06/chi-sono.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
grasso,,29 settembre 2002,https://ricerca.repubblica.it/repubblica/archivio/repubblica/2002/09/29/grasso.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
le lettere,"Lo Statuto è di tutti Rocco Chinnici Palermo Vorrei  esprimere forte dissenso sul riferimento alle radici cristiane  della Sicilia nel preambolo del nuovo Statuto della Regione. La  mia ferma opposizione è dettata da motivazioni giuridiche,  storiche, culturali. Non é proponibile inserire una  qualsiasi forma di riferimento religioso nello Statuto della  Regione, poiché è discriminatorio sia nei confronti  di coloro che appartengono ad altre religioni, sia nei confronti  dei non credenti. Una carta costituzionale deve mantenersi al di  sopra e a di fuori di qualsiasi settarismo. Quando una  Costituzione si occupa di religione lo fa per garantire a questa  speciali poteri e non per proteggere la libertà religiosa,  libertà religiosa che è pienamente tutelata da  altre libertà (di coscienza, di manifestare il proprio  pensiero, associativa) garantite dalla Costituzione italiana.  Cosa farà il futuro legislatore quando sarà  chiamato dal suo compito istituzionale a valutare leggi che  devono regolare la pacifica convivenza con un riferimento  costituzionale a una morale e a una religione che una  significativa parte dei siciliani già oggi non condivide  più? Una norma costituzionale e un riferimento morale che,  se non condiviso, emargina. La Sicilia, storico crocevia di etnie  ha nei secoli assimilato culture e tradizioni da popoli diversi  rendendo la nostra società forse il primo crogiolo  multietnico dell' umanità. La globalizzazione dei mercati  ha prodotto anche una globalizzazione di culture e di idee  diverse, a cui oggi fanno riferimento molti uomini e donne della  nostra isola. L' integrazione si realizza rispettando anche la  specificità di tutti che verrebbe invece discriminata con  il riferimento alle radici cristiane del popolo siciliano,  riferimento peraltro storicamente del tutto infondato. Un dettato  costituzionale deve essere tale che tutti possano riconoscersi ed  esserne fieri. Una convention sul Petrolchimico Mario Di Mauro  Palermo Enrico Mattei si vantava spesso «di aver violato  per ottomila volte leggi, decreti, ordinanze, perché  l?Agip potesse svolgere i propri lavori senza rispetto per i  suoli e per i centri abitati». Qualcuno lo vorrebbe pure  santificare. Oggi qualche magagna viene a galla, ora che l?Eni  sta uscendo dalla chimica e che l?unico indotto in espansione  è quello rappresentato dalle cliniche oncologiche e  affini. Dopo mille denunce, perfino l?Organizzazione Mondiale per  la Sanità, parla di abnorme incidenza dei tumori nelle  città siciliane della chimica, nonché del 7 per  cento di bambini nati deformi. Nella petrolchimica lo scenario  è da sempre globale. Anche stavolta ciò che accade  in Sicilia, accade nel mondo. Ma neanche nella disperata Nigeria  una multinazionale si può permettere di fare quello che  stanno facendo in Sicilia e nel modo in cui lo stanno facendo. E  la logica da petrolkiller è la stessa che, dai tempi di  Cefis, punta solo a massimizzare i profitti considerando la  sicurezza e la salute «un dogma da distruggere» (cito  da un documento di programmazione della Montedison per il  triennio 1978-1980). In questi ultimi decenni di saccheggio  neocoloniale del territorio siciliano sono riusciti anche a far  scomparire nel nulla qualcosa come 150 milioni di tonnellate di  rifiuti nocivi della petrolchimica: e non si venga a dire che  è colpa della mafia, perché quella, semmai,  è solo una lurida società di servizi, nonché  il più comodo alibi spettacolare della dominazione  neocoloniale sulla Sicilia. Questa Sicilia ne ha viste di tutti i  colori, pure il mare color del mercurio, e i pesci morti, e i  criaturi che nascono deformi, e i nostri amici di Priolo, e  Melilli, e Augusta, e Belvedere... che a quarant?anni se li porta  via il cancro fulminante. Tutto questo non s?era mai visto. E  neanche 1100 bambini nati deformi, migliaia di aborti terapeutici  (quasi uno al giorno), cancro di massa, devastazioni ambientali  irrimediabili. Se non è colonialismo questo. Il sottosuolo  è stato svuotato d?acqua pura dall?idrovora del  petrolchimico, per decenni, e riempito di melme all?arsenico e al  nichel, al benzene e all?ammoniaca. Hanno bruciato pare il 40-50  per cento dell?acqua siciliana: ogni discorso sulla crisi idrica  dovrebbe cominciare da questi dati. Il novanta per cento dei  rifiuti speciali prodotti in Sicilia finiscono non si sa dove, in  violazione di ogni legge e di ogni regola di buon senso.  Proposta: una convention dei siciliani (istituzioni, sindacati,  Assindustria, intellettuali, cittadini) per la riconversione dei  poli petrolchimici. Presentiamo civilmente il conto a chi ha  «violato per ottomila volte leggi, decreti,  ordinanze». Usiamo di più la bicicletta Luigi  Sciotto Palermo Sono un ciclista dilettante, che ogni mattina usa  una bella mountain bike per recarsi al lavoro (andata e ritorno  circa 20 km). Mi voglio rivolgere a tutti gli automobilisti che  si recano al lavoro in città, usando come mezzo di  trasporto la propria auto: ma come mai ancora non vi siete resi  conto che è arrivata l?ora, di lasciare a casa la macchina  e andare in giro con una bella bicicletta? Sicuramente ne  trarrete vantaggi di varia natura: di salute perché la  bicicletta è uno sport completo, allontanerete sicuramente  qualsiasi senso di stress o di depressione. Vantaggi economico,  non inquinerete l?aria che respiriamo e non resterete  imbottigliati nei quotidiani ingorghi stradali che la natura  morfologica delle strade palermitane favoriscono. Una ultima  precisazione voglio fare: Palermo è una città  situata in pianura, la Conca d?Oro. Non avrete quindi problemi di  affaticamento. Buona pedalata. La residenza a Cefalù  Giuseppe Fertitta Cefalù Alcune precisazioni in relazione  alla lettera pubblicata il 5 maggio dal titolo «Il Comune  di Cefalù e la burocrazia». Angelo Giafaglione non  ha mai trasferito la residenza in questo Comune come da  accertamenti eseguiti a più riprese. Per altro la madre  del richiedente e autrice della lettera ha dichiarato che il  fi-glio «è felice di andarvi ad abitare ora, giusto  il tempo di aggiustarlo e arredarlo». Ne consegue che  l?interessato non ha mai trasferito la residenza nel Co-mune di  Cefalù perché la casa è in atto inabitabile.  L?accertamento a mezzo dei vicini è solo una prova,  l?ufficiale accertatore si può servire di molteplici fatti  e circostanze per accertare la veridicità delle notizie  fornite. Come già comunicato, comunque, l?interessato per  tutelare i propri interessi può presentare ricorso al  prefetto, fornendo tutti gli elementi utili a dimostrare la  veridicità di quanto asserito nell?istanza di richiesta di  iscrizione anagrafica. A proposito dei convenzionati In  riferimento all?articolo dal titolo ?I convenzionati contro  Cittadini? pubblicato ieri, le sigle sindacali dei convenzionati  esterni Anisap, Federbiologi, Confindustria Sanità, Sbv  precisano che non sono accomunati né accomunabili  all?iniziativa intrapresa dal dottor Marasà. Mike  Palazzotto tra i fotoreporter Nell?articolo ?Quando a Palermo  sbarcarono i fotografi? pubblicato il 7 maggio scorso, per una  svista non è stato inserito nella lista dei reporter Mike  Palazzotto, uno dei fotografi di cronaca più conosciuti  della città.",14 maggio 2004,https://ricerca.repubblica.it/repubblica/archivio/repubblica/2004/05/14/le-lettere.pa_019le.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"Cuffaro, parte il count-down 'Prego e aspetto la sentenza'","Le bacia davvero tutte, per conto proprio e su delega di  Pierferdinando Casini che è appena andato via. Con le  ""sue"" donne, le donne al Centro, Salvatore Cuffaro celebra l'  ultimo bagno di folla prima della sentenza giudiziaria che  accerterà se e come il governatore ha favorito la mafia e  deciderà il suo futuro politico. La sala convegni di Villa  Igiea è piena, per quest' appuntamento sui temi dell'  impresa, della formazione, dell' istruzione, della famiglia,  tutti coniugati rigorosamente al femminile. Ma le parole delle  oratrici - fra le quali l' assessore regionale Agata Consoli, la  deputata Giusy Savarino, la consigliera comunale Doriana Ribaudo,  la direttrice del Cefpas di Caltanissetta Pina Frazzica -  scivolano in secondo piano davanti al senso di questa kermesse,  così riassunto dallo stesso Cuffaro: «Una  straordinaria manifestazione d' affetto». E anche l'  intervento di Casini ha l' imprinting della solidarietà ai  massimi livelli nei confronti dell' ""amico"" Totò e,  perché no, del collettore di voti per una Udc che in  Sicilia ha percentuali doppie rispetto al resto d' Italia.  «Sono qui anche per abbracciare Cuffaro in una settimana  difficile», conclude l' ex presidente della Camera e  giù fragorosi applausi. In platea una nutrita  rappresentanza del gentil sesso che ama lo scudocrociato, ma  anche tanti fedelissimi del presidente. Ci sono i navigati  onorevoli di Palazzo dei Normanni come mister 30 mila voti  Antonello Antinoro e il presidente della commissione Cultura  Pippo Gianni, che si presenta con un basco e una mantella blu,  perfettamente a proprio agio fra le donne in politica che pure un  giorno apostrofò così: «Ci hanno scassato la  minchia». C' è l' ex assessore alla Sanità  Sebastiano Sanzarello a completare la schiera dei big che fanno  il tifo per il binomio spurio assoluzione-rimpasto di giunta per  poter fare così capolino a Palazzo d' Orleans dopo la  travagliata esperienza dei tecnici. «Il rimpasto, le  candidature per le Provinciali, anche le nomine di sottogoverno  negli enti più sperduti: tutto, proprio tutto è  congelato in attesa della sentenza», soffia Sanzarello.  Mentre dal podio uno di quegli assessori tecnici nel mirino dei  baroni di Palazzo dei Normanni, l' ex magistrato Agata Consoli,  dà corpo a uno dei momenti clou del pomeriggio, un  appassionato discorso antimafia al cospetto del più  eccellente imputato siciliano di mafia. E cita, la Consoli, senza  destare altra reazione che un applauso poco convinto, nomi come  Rita Atria, Felicia Palazzolo, Saveria Antiochia, addirittura  Rita Borsellino. Cioé una delle più fiere  avversarie politiche di Cuffaro, anche sui temi della  legalità. Surreale? Macché. «Sono tutte  ammirevoli figure femminili - grida la Consoli - che hanno saputo  ribellarsi a Cosa Nostra, mostrando una forza che non conosce  distinzioni legate alle ideologie». Sfilano le donne e i  ras del consenso, sfilano burocrati come il capo di gabinetto  Michele Sarrica e sindacalisti come il segretario del Sadirs  Fulvio Pantano: il popolo di Totò con il cuore in gola, in  attesa della pronuncia di un giudice sull' imputato Cuffaro  Salvatore. E, in qualche modo, sul cuffarismo che trabocca questa  sera dai saloni di Villa Igiea. Il governatore bacia tutti, poi  ha un attimo di requie sull' uscio dell' hotel. «Come mi  sento? Confortato, certo: Casini mi ha confermato un' amicizia  che sento da cinque anni, dal primo avviso di garanzia. Ma sono  un uomo, prima che un politico: e non posso che provare ansia,  angoscia». Sentimenti che gli impediranno (giovedì?  venerdì?) di ascoltare dal vivo la lettura della sentenza,  a Pagliarelli. «Non me la sento, francamente»,  confessa Cuffaro. A rappresentarlo davanti al tribunale, oltre ai  suoi avvocati, il segretario regionale dell' Udc Saverio Romano.  Lui, il governatore, oggi volerà a Milano da Profumo per  sanare lo scontro Bds-Unicredit poi rientrerà in Sicilia e  sospenderà l' attività istutuzionale in attesa  della sentenza. Per chiudersi in ritiro spirituale.  «Starò con i miei familiari e pregherò, come  ho sempre fatto nei momenti più difficili della mia vita.  Se ci sarà bisogno, andrò all' Ars per il voto sul  bilancio. E se andrà male - conclude Cuffaro - lo  farà qualcun altro al posto mio».",15 gennaio 2008,https://ricerca.repubblica.it/repubblica/archivio/repubblica/2008/01/15/cuffaro-parte-il-count-down-prego-aspetto-la.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
UCCISO IN CARCERE DA COSA NOSTRA,"AGRIGENTO Aveva lasciato una lettera, che è diventata un  testamento e un atto d' accusa: In carcere, vogliono uccidermi.  Stanno cercando di farmi passare per pazzo e di giustificare la  mia morte con un suicidio. Mi troverete cadavere. Una fine  annunciata quella di Calogero Lindi, 39 anni, detenuto nel  carcere di Augusta, picciotto di mafia. Doveva presentarsi  davanti ai giudici che processano venti presunti uomini d' onore,  personaggi appartenenti alle due cosche rivali di Porto  Empedocle. Il dibattimento si è aperto con un imputato in  meno e un giallo in più. Lindi, legato al clan dei  Grassonelli, scampato per miracolo alla strage che nel settembre  dell' 86 spazzò via sei uomini della sua cosca, quella  lettera-testamento la consegnò alla madre Francesca e alla  moglie. Era sconvolto e alle due donne, nel corso del colloquio  in carcere, disse anche: Fate arrivare qui, ma in fretta, il capo  della Squadra mobile di Agrigento, voglio parlargli. La mafia  vuole uccidermi. Forse aveva deciso di collaborare, di diventare  un pentito. Non si saprà mai. Tre giorni dopo, e prima  dell' incontro riservato con il funzionario di polizia, il corpo  di Lindi penzolava dalla finestra della cella: lo trovarono  appeso alle grate, strozzato da una tuta usata come nodo  scorsoio. Suicidio per impiccagionie: questa è la  ricostruzione ufficiale. Ma il picciotto della mafia empedoclina  probabilmente è stato suicidato. In quel messaggio che  prevedeva la sua fine, scritto in un italiano stentato ma dal  significato ben chiaro, ci sono molte affermazioni inquientanti:  Io sono sano di mente e di corpo, e dichiaro che mai e poi mai  tenterò il suicidio. Qui lasciano la porta della mia cella  aperta. Se dovessi morire i responsabili sono il maresciallo e il  magistrato competente. Accuse probabilmente riferite ad una sua  richiesta respinta: voleva lasciare la prigione di isolamento, si  sentiva qui più esposto al pericolo, voleva tornare alla  vita in comune con gli altri detenuti. Accuse farneticanti o  davvero è stato assassinato simulando il suicidio? Lindi,  prima di morire, forse aveva giocato un' altra, disperata carta:  Liberarsi dei segreti della mafia confidandoli ad alcuni  misteriosi personaggi. Così, martedì prossimo,  quando in tribunale andranno a testimoniare due vedove della  mafia, si potrebbe ritornare a parlare del giallo del carcere:  proprio Maria Cangialosi e Rosa Moncada avrebbero raccolto le  ultime volontà del detenuto morto ad Augusta. Le due  donne, che si sono costituite parte civile, hanno lanciato a viso  aperto accuse al clan degli Albanese. E nel mirino della stessa  cosca era Lindi. Già una prima volta, miracolosamente, era  riuscito a salvarsi dal piombo dei killer. Il commando che  sterminò sei mafiosi rivali in piazza non si accorse di  lui: si era appena alzato, per una telefonata. Ma Lindi vide bene  i sicari, aveva riconosciuto gli assassini. Un testimone troppo  pericoloso. Gli danno la caccia, fanno terra bruciata attorno  all' unico superstite del massacro: a colpi di lupara cade  Antonio Messina, il marito di Maria Cangelosi, che aveva nascosto  il fuggiasco. Poi un altro agguato contro Giovanni Mallia, un  ragazzino di 16 anni, figlio di Rosa Moncada, l' altra donna che  si è costituita parte civile. Ma è la polizia a  bloccare Calogero Lindi e lo arrestano nel gennaio dell' 87.",18 febbraio 1989,https://ricerca.repubblica.it/repubblica/archivio/repubblica/1989/02/18/ucciso-in-carcere-da-cosa-nostra.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
'MA NON POTEVAMO FARE DI PIU' ',"CATANZARO In Calabria il controllo è stato più  rigido ma non politico. Nella città più socialista  d' Italia, la Cosenza di Giacomo Mancini, c' è stata  addirittura la più alta affluenza alle urne dell' intera  regione, il 61 per cento degli aventi diritto al voto, e la  percentuale più alta di sì. Nei territori della '  ndrangheta dove la regola delle quaterne era gestita dai boss, si  è registrata la percentuale più bassa di votanti  del Paese e Reggio è stato l' unico capoluogo di regione a  rimanere al di sotto della soglia del 50 per cento. E' vero: se  fosse dipeso dal voto calabrese il referendum non sarebbe stato  valido. Alle urne è andato infatti soltanto il 45,2 per  cento degli elettori. Ma i commenti sono tutti positivi: recarsi  alle urne per molti ha significato una sfida vera e propria  contro chi aveva seminato allarmi e timori, contro chi da sempre  controlla pacchetti di voti da scambiare (e la commissione  antimafia in una recente visita in Calabria ha accertato che  molti politici si fanno tentare dalle lusinghe elettorali dei  clan mafiosi) con favori economici. Il sì quindi è  rafforzato. E' il successo della gente per bene, ha detto in una  dichiarazione il segretario del Pds calabrese, Pino Soriero, un  successo della Calabria attiva e pulita. Una analisi del voto non  è stata ancora fatta. Ma sicuramente farà discutere  il 18,7 per cento di votanti raggiunto a Staiti, piccolo centro  del Reggino, inquisito in base alla legge per lo scioglimento dei  consigli comunali inquinati, come farà discutere il 31,2  per cento di votanti a Taurianova che comunque può essere  considerato un segnale incoraggiante, visto il clima e la  tensione esistente nel paese della mattanza e considerato che la  famiglia Macrì che da sempre ha controllato voti e  preferenze ha disertato le urne (Francesco Macrì, per la  verità, ha perso il diritto al voto dopo una condanna  penale passata in giudicato). Nei paesi-simbolo degli intrecci  perversi tra cosche e politica e laddove le tensioni sociali sono  alle stelle, lì paura e disaffezione alle urne hanno  tenuto basse le percentuali dei votanti. Alcuni esempi  significativi. A Ciminà, il piccolo paese aspromontano  noto per faide e sequestri ha votato solo il 21,8 per cento; a  Platì, che giorni fa ha registrato la rivolta delle donne  e la cacciata di un consiglio comunale giudicato incapace, solo  803 persone pari al 27,9 per cento hanno votato. Seguono nell'  ordine del non voto San Lorenzo (28,2), Africo 31,1. Un caso a  parte è il voto di Feroleto della Chiesa, piccolo centro  alla periferia della Piana di Gioia Tauro: ci saranno pure state  pressioni illegali, ma la forte astensione sarebbe dovuta alla  presenza di un amministratore padre-padrone militante nel Psi.  Calabria unica regione sotto il 50 per cento, dunque. Soprattutto  a causa del voto reggino, dove chi era sceso in campo per il  sì aveva fatto leva anche su sentimenti di campanile  lanciando lo slogan contro le cordate catanzaresi e cosentine che  da sempre hanno penalizzato la rappresentanza reggina in  Parlamento. Le resistenze però sono state tante e tali che  non è stato possibile superare il fatidico cinquanta per  cento di votanti, anche se poi il sì ha fatto il pieno dei  voti espressi toccando nel capoluogo il 96,7 per cento e il 95,3  per cento in provincia. Anche a Catanzaro (95,7 per cento) e  Cosenza (97,53, la percentuale più alta di tutta la  regione) per il sì è stato bottino pieno. I  commenti così tendono a sottolineare un aspetto  importante. Per Demetrio Scordino, responsabile del Comitato  promotore in provincia di Reggio Calabria, il successo è  il risultato del costante impegno di tutti i movimenti della  società civile che ci consente di ben sperare per il  futuro. Insomma, si sottolinea, la Calabria non poteva dare di  più, ove si consideri soprattutto la disaffezione al voto  dimostrata in altri referendum. Stavolta, in quanto a  partecipazione, è stato raddoppiato il dato del referendum  sulla caccia e i pesticidi, e ci si è avvicinati a quello  sul nucleare. Bisogna considerare poi tra le tante  difficoltà ambientali quello che è avvenuto nella  distribuzione dei certificati elettorali: solo in provincia di  Reggio 85.869 certificati non sono stati consegnati agli  elettori. E' stato quindi il voto del coraggio. Lo afferma  Scordino, spiegando che una vasta area dell' elettorato ha  comunque saputo dire basta agli imbrogli elettorali, alle cordate  e al mercato delle preferenze, fenomeni più accentuati in  questa regione. E lo ha ribadito anche Soriero secondo cui ogni  voto dato contro le quaterne è un voto di aperta  ribellione rispetto a solidi meccanismi clientalari e al  controllo della mafia. Proprio in Calabria, nonostante la scarsa  partecipazione al voto, si apre una breccia con segnali di  rilievo nazionale contro la crisi di fiducia verso la vecchia  politica. La pensano più o meno allo stesso modo la  Federaglicoltori e l' Associazione dei giovani agricoltori  calabresi: il risultato facilita a accelera i tempi per l'  agognata riforma istituzionale, si apre una stagione nuova che  pone il cittadino come protagonista del cambiamento.",11 giugno 1991,https://ricerca.repubblica.it/repubblica/archivio/repubblica/1991/06/11/ma-non-potevamo-fare-di-piu.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
Solidali con i palermitani ma siamo contro la mafia,"Ma cosa succede a Bologna, per caso ci sono dei rossoblù  mafiosi? Naturalmente no. «Noi siamo contro la mafia, ma  rivendichiamo - spiega un appartenente ai Forever - il diritto di  espressione per i tifosi e per lo stadio. Non entriamo nel merito  della frase esposta dagli ultras palermitani, per noi la  questione è di principio: come mai politici, giornalisti,  opinionisti possono dire la loro su mafia, 41 bis e altri temi  pure scottanti e dibattuti senza per questo essere (giustamente)  perseguiti e quando invece ciò avviene in curva subito  scattano le indagini? Volevamo solo dire «Non si può  tappare la bocca a chi dice come la pensa solo perché lo  dice da una curva». A questo punto sarebbe stato  «meno pericoloso» offrire la solidarietà ai  tifosi del Livorno, salatamente multati per i cori contro il  Cavaliere. Ma tant' è. Della vicenda si è occupata  subito la Digos che, precisa, non ha dovuto invitare I tifosi a  rimuovere lo striscione (l' hanno tolto da soli) e che comunque  segnalerà (come da prassi e senza ipotesi di reato) l'  episodio alla procura. E' invece allarmato il sostituto  procuratore di Palermo, Gaetano Paci: «è  preoccupante che gli stadi stiano trasformandosi in palcoscenici  dai quali lanciare appelli o messaggi di dubbio gusto. Forse  qualcuno cerca nuove forme di comunicazione consapevole dallo  stadio il messaggio può raggiungere le masse. L' episodio  di Palermo mi ha preoccupato molto. Sul collegamento con Bologna  non ho elementi per dare un giudizio, ma se ci fosse sarebbe  preoccupante» FERNANDO PELLERANO",13 gennaio 2003,https://ricerca.repubblica.it/repubblica/archivio/repubblica/2003/01/13/solidali-con-palermitani-ma-siamo-contro-la.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
"ELTSIN MALATO, MA E' SEMPRE ZAR","NELLA guerriglia senza tregua, in corso nei corridoi del  Cremlino, tra i tre pretendenti alla poltrona di favorito e di  delfino del primo zar democraticamente eletto della Russia c'  è per ora un solo vincitore, lo zar stesso, Boris  Nikolaevic Eltsin. Sarà pure malandato in salute, tanto da  dover restare lontano dal suo ufficio presidenziale. Ma gli  avvenimenti delle ultime quarantotto ore indicano che Eltsin sta  giocando con Lebed, Cernomyrdin e Ciubajs come il gatto con i  topi: li lascia scorrazzare un po' e poi, quando si allargano  troppo, li rimette al loro posto con una zampata. E' un segnale  di buona salute politica e mentale, inversamente proporzionale a  quella fisica. Ed è un segnale rassicurante per la  democrazia russa, la cui fragilità solletica le ambizioni  di chi come Lebed vuol giocare all' uomo forte, ma anche per l'  Occidente, che del Di Pietro moscovita ha buoni motivi per  diffidare. E' la seconda volta in poco più di un mese che  il generale, forte del terzo posto nel primo turno delle elezioni  presidenziali e del decisivo sostegno offerto a Eltsin nel  ballottaggio contro il comunista Zjuganov, pensa di poter  regolare vecchi conti personali e nuovi conti politici in  virtù della carica di capo del Consiglio di sicurezza e di  sovrintendente ai ministeri della forza. La prima volta fu subito  dopo la seconda tornata elettorale, quando Aleksandr Lebed  denunciò un complotto di alti gradi militari e  annunciò una purga di generali. Eltsin lo assecondò  e silurò il ministro della Difesa (che, peraltro, voleva  fare fuori da tempo), nominandone uno gradito a Lebed. Ma,  successivamente, quando l' ex generale pensava ormai di essere  diventato il numero due del Cremlino, Eltsin ristabilì un  rapporto privilegiato con Cernomyrdin, ripristinando il corretto  assetto costituzionale e soprattutto facendo capire a Lebed che  doveva stare al suo posto. La storia si è ripetuta con la  Cecenia. Eltsin ha dato a Lebed i pieni poteri per negoziare una  tregua e avviare la fine del conflitto. Ma, appena l' ex generale  si è spinto troppo in là, pretendendo la testa del  ministro degli Interni (un altro vecchio rivale di Lebed, come lo  era Graciov, il ministro della Difesa destituito a luglio), il  presidente ne ha fermato lo slancio. ""Divide et impera"" è  una vecchia tattica, che funziona sempre quando ci sono troppi  galli in un pollaio. Eltsin dimostra di conoscerla benissimo e di  saperla applicare alla perfezione. Di questi galli ha bisogno.  Ciascuno di loro ha le giuste caratteristiche per affrontare i  nodi di una Russia uscita politicamente rinvigorita dalle  elezioni, ma stremata sul piano economico e dell' ordine interno:  Lebed la guerra in Cecenia e la lotta alla criminalità  organizzata; Cernomyrdin la ripresa della produzione economica e  i rapporti vitali con gli organismi finanziari internazionali;  Ciubajs, ripescato dopo un lungo esilio e rafforzato dalla nomina  del giovanissimo finanziere Potanin a primo vice premier, le  privatizzazioni e il rilancio delle riforme economiche. Ma  nessuno deve sopraffare l' altro, altrimenti gli equilibri  delicatissimi di questa fase di transizione, acuita dalla  precaria salute di Eltsin, saltano e la stessa posizione del  presidente può essere minacciata. Anche la composizione  del nuovo governo e delle strutture di supporto, che sembra  frutto di una ""manuale Cencellov"" di democristiana memoria,  risponde a questa logica. Di questi ambiziosi galli del Cremlino,  quello che ha mostrato finora in modo più scoperto le  proprie mire è proprio Aleksandr Lebed. L' ex generale  è un puro e come molti puri è politicamente assai  ingenuo. Sa che la ""nomenklatura"" russa, specie quella militare e  quella legata al complesso militare-industriale è marcia,  infiltrata da quella mafia economica prosperata all' ombra del  boom economico, che al posto della vecchia ""élite""  comunista del Cc (il Comitato centrale) ha fatto nascere una  nuova ""élite"" capitalista di un diverso Cc (il conto  corrente). Sa anche che la criminalità organizzata  può essere combattuta efficacemente soltanto se viene  tagliato il cordone ombelicale con i potentati politici che essa  finanzia. Ma sbaglia se pensa di poter condurre la sua lotta con  gli stessi metodi che usava per mettere ordine nelle unità  militari che comandava: prendendo a cazzotti i disonesti e gli  indisciplinati. Ottiene semmai il risultato opposto, di  coalizzare la ""nomenklatura"" contro di lui con il rischio di  esserne schiacciato. Il caso della Cecenia è esemplare.  Lebed ha detto chiaro e tondo ciò che molti a Mosca  pensavano o sapevano da tempo: che si tratta di una guerra  sporca, anzi lurida, perché serve ad interessi economici  enormi, i quali, guarda caso, sono probabilmente anche quelli del  primo ministro Cernomyrdin, diventato miliardario grazie ai  profitti petroliferi quando era a capo del Gazprom, l' ente  petrolifero di Stato. Quando Lebed denuncia le  responsabilità del ministro degli Interni Kulikov finisce  per mettere i piedi nel piatto del premier, che è anche il  suo principale rivale nella corsa al delfinato di Eltsin. Lebed  pensa di essere fortissimo in virtù del 15 per cento di  voti conquistato nel primo turno elettorale; crede che la gente  sia con lui. In realtà è un cavaliere solitario,  non ha un partito strutturato alle spalle, né una rete  clientelare che lo protegga. La ben organizzata ""nomenklatura""  affaristico-militare può stritolarlo. E l' Occidente ne ha  paura, dopo certe sue improvvide dichiarazioni razziste e  anti-occidentali: tra il puro Lebed e l' impuro, ma rassicurante  Cernomyrdin i Sette Grandi, il Fondo monetario e la Banca  mondiale non hanno dubbi su chi preferire. Boris Eltsin queste  cose le sa benissimo. La sua debolezza fisica, in un momento  così torbido, diventa una forza politica. Fa il  burattinaio e non si sporca direttamente le mani. Al presidente  serve che Lebed vinca in Cecenia senza uscirne vincitore  politicamente, cioé senza avvantaggiarsi troppo nei  confronti dei suoi rivali del Cremlino. Poco più di una  settimana fa, dopo la penosa esibizione del presidente nella  cerimonia di insediamento, avevamo scritto che nella lotta per il  potere a Mosca avrebbe vinto chi riusciva a garantirsi il diritto  di accesso al capo malato. Ora sembra chiaro che, per quanto  malato, il capo è abbastanza lucido e forte da regolare  questo diritto di accesso a suo piacimento. Ancora una volta,  alla vigilia del quinto anniversario del golpe di agosto, che  segnò l' inizio della fine di Gorbaciov e al tempo stesso  dell' irresistibile ascesa di Eltsin al potere assoluto in  Russia, ""zar Boris"", come l' orso siberiano al quale somiglia  nelle movenze fisiche, dimostra di avere quella straordinaria  capacità di sopravvivenza politica, che gli ha consentito  di risorgere ogni volta che veniva dato per spacciato.",18 agosto 1996,https://ricerca.repubblica.it/repubblica/archivio/repubblica/1996/08/18/eltsin-malato-ma-sempre-zar.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
L' ora del chicken-gate nel paese degli scandali,"BRUXELLES - Sembra sempre che le cose vadano per conto loro. Che  nessuno guardi, controlli, si accorga. Vanno, rotolano,  ineluttabili fino al termine tragico o drammatico della corsa.  Solo dopo si scopre che da tempo gli avvenimenti erano sotto gli  occhi di un sacco di gente. è stato così in  passato. è così, ora per quello che è stato  definito, né in fiammingo né in vallone, ma in  inglese, tanto per prendere le distanze: il ""chicken gate"", lo  scandalo del pollo alla diossina. Così, mentre due persone  vengono arrestate, due ministri del governo sono costretti a  dimettersi; mentre i commissari europei sono indecisi tra il dolo  e la negligenza, il cosiddetto ""paese piatto"" partorisce un altro  scandalo all' altezza della sua fama. Perché se non fosse  stato per un diligente veterinario, niente sarebbe accaduto. I  due ministri - a undici giorni dalle elezioni per il rinnovo del  parlamento federale - sarebbero al loro posto. E noi  continueremmo a mangiare polli uova e derivati alla diossina,  come - forse - facciamo da metà gennaio di quest' anno.  è da allora che la ditta di mangimi di Gand - la Verkest -  mette in circolazione una partita di mangime dentro la quale  è presente un' elevata quantità di diossina:  prodotta da una sostanza refrigerante, sostengono alcuni;  prodotta dall' aggiunta di olii sintetici usati, dicono altri. La  partita di mangime prende strade diverse. Viene venduta a nove  grossisti in Belgio, uno in Olanda, uno in Francia, due in  Germania. Arriva il 26 aprile prima che qualcuno scopra che la  diossina è passata dal mangime ai polli e alle uova. Se ne  accorge il dottor André Destickere, dell' istituto  fiammingo di veterinaria: scopre in alcuni volatili una  quantità di diossina superiore di 1500 volte al tasso  normale. Dà l' allarme al ministro della Sanità -  il socialista fiammingo Marcel Colla - e a quello dell'  Agricoltura - il socialcristiano fiammingo Karel Pinxten. ""Ebbi  l' impressione - ha raccontato poi - che l' obiettivo dei  ministri fosse quello di tener tutto all' oscuro"". Di più:  il veterinario viene sospeso dalla professione. Non è il  solo passaggio inquietante della vicenda. Perché dal 26  aprile al primo giugno - quando il caso è già  scoppiato - si va avanti come se si trattasse di un banale errore  senza rischi per i consumatori. L' unica precauzione che viene  presa è quella di avvertire privatamente e separatamente i  paesi che hanno acquistato partite tossiche: la Germania, la  Francia, l' Olanda: nell' Europa che si vuole unita, nessuno  passa l' informazione agli altri paesi. A Bruxelles - quando  già i negozi esponevano cartelli tranquillizzanti sull'  origine del loro pollame e i commissari europei prendevano in  esame la vicenda - il premier Jean Luc Dehane sente il bisogno di  rinnovare la fiducia ai due ministri della Sanità e dell'  Agricoltura, di cui l' opposizione e alcune associazioni di  consumatori chiedevano le dimissioni. Va ripetuto: siamo alla  vigilia delle elezioni. E il principale serbatoio di voti per la  coalizione al potere - soprattutto per il ministro dell'  Agricoltura - è la Boerenbond, l' associazione agricola  fiamminga, una potente lobby - dicono i partiti d' opposizione -  che non nasconde di poter fare e disfare il ministero che li  riguarda e non solo quello. è martedì che la  situazione precipita. A Bruxelles gira la voce che un settimanale  sta per pubblicare un' intervista al dottor Destickere il  veterinario che un mese prima aveva denunciato il ritrovamento di  un altissimo tasso di diossina nel pollame. Il premier - che il  giorno prima aveva rinnovato la fiducia ai ministri della  Sanità e dell' Agricoltura - li costringe a brusche  dimissioni. E solo allora - ad un mese dalla denuncia del  veterinario, a scandalo già pubblico - viene decisa la  perquisizione dell' impresa Verkest. Spiegazione: i documenti del  ministro dell' Agricoltura sarebbero arrivati a Gand soltanto il  giorno prima. Finale alla belga: i due titolari dell' azienda  vengono arrestati (per reati minori), i due ministri escono dal  governo, la partita è chiusa. Perché nel frattempo  ci sono altri problemi a cui far fronte: i sindacati agricoli  denunciano che il settore avrebbe già perso circa due  miliardi di franchi belgi, l' estrema destra fiamminga del  Vlaamsblok avanza sull' onda di questo scandalo, c' è il  rischio - secondo gli ultimi sondaggi - che nessuna coalizione  bipartitica riesca a raggiungere la maggioranza. Inammissibile  nel ""paese piatto"" dove tutto va dimenticato in fretta. Perfino  il fatto - nemmeno in Italia accade - che nel giro di due anni  siano caduti cinque ministri su altrettanti scandali. Ne sono  caduti due quando il pedofilo omicida Dutroux riuscì a  fuggire dal carcere. Uno quando una ragazza nigeriana di vent'  anni venne soffocata con un cuscino dai poliziotti che l' avevano  accompagnata in aereo per espellerla dal paese. Due ora, per il  pollo alla diossina. Eppure il governo è riuscito ad  arrivare alle elezioni. Sono i misteri del ""paese piatto"": te lo  ricordi solo per questo. Sì, va bene per i pizzi e i  merletti, vino e cioccolata, birra e cavolini, per Bruges la  Venezia del nord e Bruxelles capitale dell' Europa unita, ma se  cerchi di ricordarti un nome, un nome solo, che rappresenti il  Belgio, resti a bocca aperta. Devi avere una memoria di ferro per  farti venire in mente il ciclista Mercks o riesumare l' amore di  Paola di Borbone con Alberto di Liegi, precursori - nelle  cronache rosa - di Carolina o Stephanie di Monaco e dei loro  rispettivi promessi sposi. Devi conoscere la storia dell' arte  per arrivare a Magritte, e quella della canzone per imbatterti in  Jacques Brel. Altrimenti, a colpo, ti ricordi solo i nomi  tragici: i morti nelle miniere di Marcinelle, i morti allo stadio  dell' Heysel, i morti del macellaio Dutroux o quelli del padre  protestante che seppellì i pezzi della moglie e della  figlia in giardino, i morti, forse, che verranno in futuro - e  che non saranno nemmeno messi nel conto - della diossina. Un  intreccio perverso tra serial killer, criminali di professione,  incapacità della polizia, coperture politiche al centro  del quale troneggia come scandalo degli scandali l' uccisione,  nel 1991, dell' ex vicepremier André Cools, abbattuto con  tecnica mafiosa mentre saliva in auto dopo un incontro galante.  Quel cadavere galleggerà per sei anni sulla ribalta belga  sbattendo ora nei palazzi della politica (come mandante  verrà accusato l' ex ministro socialista Alain Van Der  Biest) ora in quelli dell' economia (l' impresa Agusta), nei  bassifondi della criminalità minuta e negli attici dei  mafiosi. Fino a portare alla luce una storia di sangue e tangenti  di fronte alla quale la tangentopoli italiana diventa una  sbiadita parodia. Eppure mentre in Italia interi partiti sono  stati travolti e azzerati, il Belgio è riuscito di volta  in volta a nascondere le sue piaghe. Fino allo scandalo  successivo, quando tutto ritorna ad accumularsi sul marcio del  passato. Perché, malgrado le strade pulite, il traffico  ordinato, l' architettura omogenea e composta, dev' essere il  cielo grigio uniforme, uguale per tutte le stagioni, a pesare  troppo su questa terra.",04 giugno 1999,https://ricerca.repubblica.it/repubblica/archivio/repubblica/1999/06/04/ora-del-chicken-gate-nel-paese-degli.html&hl=&query=mafia+nigeriana&field=nel+testo&testata=repubblica&newspaper=REP&edition=nazionale&zona=sfoglio&ref=search
